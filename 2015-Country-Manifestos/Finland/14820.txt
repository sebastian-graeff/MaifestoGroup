Perussuomalaisten talouspoliittinen ohjelma 2015
Julkinen talous kestävälle pohjalle – velkaantuminen taitettava
Seuraavan hallituksen on jatkettava julkisen sektorin kestävyysvajeen umpeen kuromista.
Tämä edellyttää valtion velkaantumisen taittamista seuraavan vaalikauden aikana.
Jotta valtion menoja voidaan karsia niin, ettei kansalaisten kurjuutta enää lisätä, julkisen sektorin tehtävät tulee asettaa tärkeysjärjestykseen.
Perussuomalaisille valtion tärkein tehtävä on kansalaisten turvallisuudesta
ja hyvinvoinnista huolehtiminen,
joten leikkaukset on aloitettava maahanmuuton
ja kehitysavun tapaisista maailmanparannusmenoista.
Pelkillä leikkauksilla ei kestävyysvajetta kuitenkaan taltuteta.
Keskeistä on saada taloutemme
ja työllisyytemme taas kasvu-uralle, sillä muuten ei velkaantumista saada kuriin eikä nykyisenkaltaista hyvinvointivaltiota voida rahoittaa.
Myös julkisen sektorin rakenteita on päivitettävä.
Uuden hallituksen on heti kauden alussa päätettävä noin 2–3 miljardin lisäsopeutuksesta velkaantumisen taittamiseksi.
Jottei jo ennestään heiveröinen talouskasvu vaarannu,  lisäsopeutus on kuitenkin ajoitettava vuosille 2017–19.
Kasvun ja työllisyyden tukemiseksi on samalla sovittava kertaluontoisesta investointipaketista (kohtuuhintainen vuokra-asuntotuotanto, vientiyritysten rahoitus, liikenneväylät ja julkisten rakennusten korjaus).
Valtion budjettiin on tehtävä rakennemuutos.
Leikkauslistan kärkeen on laitettava menot, joilla on vähiten merkitystä maamme hyvinvointiin, työllisyyteen ja kilpailukykyyn.
Pelkästään maahanmuuton kustannuksista, kehitysavusta, ulkomaille virtaavasta sosiaaliturvasta, EU-jäsenmaksuista, valtionhallinnon noin kahden miljardin euron IT-kuluista, tehottomista yritystuista sekä tuulivoiman syöttötariffeista voidaan saada yli kahden miljardin euron vuotuiset säästöt, ilman että palvelut tai talouskasvu kärsivät.
Vuonna 2014 jo yli miljardiin euroon paisunutta Suomen EU-nettojäsenmaksua on tuntuvasti alennettava.
Vuoden 2016 EU-budjetin puolivälintarkastelussa Suomen ei tule hyväksyä budjettia, ellei joko EU:n budjetin kokoa tuntuvasti alenneta tai Suomi saa Tanskan ja Ruotsin tavoin EU-jäsenmaksualennusta.
Uudet euron pelastuspaketit
ja muut lisälaskut EU:lta on torjuttava.
Suomalaisia on vihdoinkin uskallettava puolustaa eikä jatkaa kansalaisille vahingollista ja miljardien lisälaskua tuovaa nykyistä nöyristelypolitiikkaa.
Otetaan käyttöön Perussuomalaisten uusi kehitysapumalli.
Malli säästää yli 500 miljoonaa euroa valtion varoja, kun päävastuu kehitysavun rahoittamisesta siirretään yksittäiselle kansalaiselle.
Julkisen sektorin tehostaminen on välttämätöntä.
Sote-uudistus on vietävä maaliin nopeasti
ja varmistettava säästötavoitteiden toteutuminen.
Julkisten palvelujen sähköistämistä on edistettävä.
Kuntaliitosten yhteyteen säädetty viiden vuoden irtisanomissuoja on purettava.
Kestävä julkinen sektori edellyttää työllisyyden roimaa parantamista.
Sosiaaliturvaa ja työkyvyttömyyseläkejärjestelmää on uudistettava niin, että myös osa-aikaisen työn vastaanottaminen on aina taloudellisesti kannattavaa.
Työttömyyden torjumiseksi myös aktiivisen työvoimapolitiikan resursseja on lisättävä.
Nuorisotyöttömyyden lisäksi myös yli 50-vuotiaiden työttömien määrä on noussut hälytyttävälle tasolle.
Nuorisotakuun resurssit on turvattava.
Lisäksi yli 50-vuotiaille työttömille on laadittava nuorisotakuun tapainen toimenpidekokonaisuus: työuratakuu, jolla varmistetaan työkykyisten ja -haluisten ikääntyneiden työuran jatkuminen eläkeikään saakka.
Ulkomaalaisten työntekijöiden halpatyömarkkinoiden syntymisen estämiseksi EU- ja ETA-maiden ulkopuolisen työvoiman tarveharkinta on säilytettävä.
Verotusta oikeudenmukaistettava ja kohtuullistettava
Perussuomalainen veropolitiikka perustuu sosiaaliseen oikeudenmukaisuuteen ja kannustavuuteen.
Jokaisen työhön kykenevän suomen kansalaisen on maksukykynsä mukaan maksettava veroja, jotta valtio pystyy hoitamaan tehtävänsä.
Emme kannata tasaverokehitystä.
Verotuksen on oltava yksinkertaista,
laajapohjaista
sekä eri tulolajien suhteen tasapuolista.
Verojärjestelmä ei saa ohjata taloudellisten resurssien tehottomaan käyttöön,
ja verosuunnittelun merkitys tulee minimoida.
Etuoikeutettuja verorälssejä ei tule ylläpitää.
Kohtuuhintainen yksityisautoilu on kansalaisten perusoikeus ja välttämättömyys, mikäli koko maa halutaan pitää asuttuna.
Perussuomalaiset ajavat autoveron poistamista vaalikauden aikana.
Veron poiston seurauksena Suomen erittäin iäkäs autokanta nuorenee, jolloin myös autoilun turvallisuus paranee ja päästöt vähenevät.
Perussuomalaiset haluavat jokaisen suomalaisen voivan tienata 1 000 euroa kuukaudessa verovapaasti.
Vastaavasti suurituloisten verotusta voidaan nostaa.
Tämä uudistus tukisi pieni- ja keskituloisten ostovoimaa,
sekä parantaisi työn vastaanottamisen kannattavuutta.
Vaikea taloustilanne vaatii, että myös Yle-veron tasoa on tarkistettava alaspäin.
Varallisuusvero poistettiin vuonna 2005 sosialidemokraattisen valtionvarainministerin johdolla.
Perussuomalaiset haluavat korjata tämän virheen, sillä pidämme varallisuusveroa yksinkertaisena tapana saada valtiolle huomattavia lisätuloja niiltä kansalaisilta, joiden kokonaisvarallisuus on poikkeuksellisen suuri.
Veronmaksajan käsitteen piiriä tulee laajentaa.
Verovapaiden suursäätiöiden omaisuus tulee rekisteröidä
ja yli 100 000 euron vuosittaisista pääomatuloista periä veroa.
Suomen on tiukemmin puututtava yritysten aggressiiviseen verosuunnitteluun
sekä harmaan talouden torjuntaan.
Sen lisäksi, että verotuksen porsaanreikien tukkiminen toisi lisää verotuloja,  se parantaisi myös suomalaisten pk-yrittäjien mahdollisuuksia kilpailla tasapäisesti kansainvälisten suuryritysten kanssa.
Kaikki Suomen noin 20 miljardin euron verotuet on käytävä kriittisesti läpi ja turhat karsittava.
Perussuomalaiset eivät kuitenkaan hyväksy ruoan tai lääkkeiden ALV:n korotusta.
Kilpailukyky kuntoon
Keskustan, Kokoomuksen ja sosiaalidemokraattien vetämät hallitukset ovat 2000-luvun virheellisellä politiikallaan tuhonneet vientisektorimme kilpailukyvyn.
EU:sta tullut järjetön sääntelytulva on osaltaan pahentanut tilannetta,
mutta pääosin suomen talouden perusta on tuhottu kansallisilla päätöksillä, kuten erilaisilla viherveroilla.
Kustannuskilpailukykymme on heikentynyt merkittävästi vuodesta 2008 keskeisiin kilpailijamaihin ruotsiin ja saksaan nähden.
Niin kauan kun kuulumme euroon, emme voi käyttää devalvaatiota kilpailukyvyn nopeaan parantamiseen.
Perussuomalaiset eivät kuitenkaan hyväksy, että kilpailukykyä parannetaan suomen ja suomalaisten taloutta kurjistavalla palkka-alella, vaan ehdotamme seuraavia toimia kilpailukykymme palauttamiseksi:
Ylisäätelyn ja byrokratian purkaminen.
Yritysten hallinnollista taakkaa on kevennettävä laatimalla heti vaalikauden alussa yhdessä eri sidosryhmien kanssa hallinnollisen taakan leikkauslista.
Turhan sääntelyn purkaminen taas on syytä aloittaa niin sanotun paskalain eli haja-asutusalueiden jätevesiasetuksen purkamisesta.
Lupabyrokratian rattaissa seisoo tällä hetkellä miljardien eurojen edestä investointeja.
Lupa- ja valitusprosesseja on yksinkertaistettava ja nopeutettava.
Lupaprosessit on pyrittävä saamaan mahdollisimman pitkälti yhden luvan ja luukun alle.
Lisäksi on siirryttävä käyttämään yhden valituksen periaatetta, aina kun se on kansalaisen oikeusturvaa vaarantamatta mahdollista.
On lopetettava yritystemme kilpailukyvyn tuhoava käytäntö, jossa EU-lainsäädännön kansallisessa toimeenpanossa säädetään minimivaatimusten päälle vielä Suomi-lisää.
Virkamiehet on ohjeistettava toimeenpanemaan EU-lainsäädäntö aina minimivaatimusten mukaan
ja kansalliset joustot täysimääräisesti käyttäen.
Palkka-alen sijaan yritysten työllistämiskustannuksia on alennettava laskemalla palkan sivukuluja käyttämällä myös EMU-puskuria.
Pitkien etäisyyksien ja harvan asutuksen maassa kilpailukykyinen yrityssektori vaatii toimivan liikenneverkon.
Tieverkkomme yli kahden miljardin korjausvelkaa on vaalikauden aikana alennettava
ja samalla pidettävä huolta myös koko liikenneverkkomme edelleen kehittämisestä.
Työmarkkinoilla ennustettavuutta ja turvallisuutta on edistettävä.
Työntekijöiden ja yritysten yhdenvertaisen kilpailukyvyn turvaava työehtosopimusten yleissitovuus tulee säilyttää.
Samalla joustavuuden parantamiseksi on rohkaistava paikallisen sopimisen lisäämistä.
Pitkällä tähtäimellä Suomen menestys perustuu koulutettuun ja osaavaan työvoimaan.
Tarvittavat leikkaukset on kohdistettava muualle kuin koulutukseen.
Käänne energia- ja ilmastopolitiikkaan
Perussuomalaiset näkevät, että energia- ja ilmastopolitiikan pitää tukea työllisyyttä
ja talouskasvua eikä haitata niitä.
Johdonmukainen, kohtuuhintaiseen ja kotimaiseen energiaan tähtäävä energiapolitiikka tukee työllisyyttä, talouskasvua, kilpailukykyä ja ostovoimaa sekä edistää sosiaalista oikeudenmukaisuutta.
Niinpä energiaomavaraisuuden tuntuva nostaminen on syytä ottaa energiapolitiikan keskeiseksi tavoitteeksi.
Energiaintensiivisen vientisektorimme kilpailukyky on turvattava alentamalla energiaverotusta sadoilla miljoonilla euroilla.
Energiaverotuksen lasku tukee myös ennen kaikkea pienituloisten ostovoimaa.
Verotuksella ja tukipolitiikalla tulee kannustaa kotimaisten energialähteiden kuten turpeen ja puuhakkeen hyödyntämiseen.
Energiapolitiikan tuet ja verotus on oltava läpinäkyviä
ja tuet järkevällä tasolla.
Rakennuskannan energiatehokkuusinvestointeja ja hajautettua energiantuotantoa edistämällä esimerkiksi tuki- ja lainoitusjärjestelmää kehittämällä on mahdollista luoda maahamme jopa kymmeniä tuhansia uusia työpaikkoja.
Hajautetulla energiantuotannolla on myös aluepoliittista merkitystä asumisen mahdollistajana haja-asutusalueilla.
Älykkäiden verkkojen ja ratkaisujen käyttöönottamiseen kannustettava, sillä tämä tukee muun muassa ylijäämäsähkön myyntiä verkkoon sekä energiatehokkuutta.
Tavoitteena tulee olla käyttäjille kohtuuhintainen sähkö.
Pellervon taloustutkimuksen arvion mukaan EU:n 2030 ilmastotavoitteet maksaisivat pahimmillaan korkeamman energianhinnan muodossa miljardeja Suomen teollisuudelle ja kuluttajille.
Tämä on turmiollista sekä suomalaiselle työlle  että suomalaisille yrityksille.
Suomen ei tule suostua EU:n ilmastotavoitteisiin ilman reilua taakanjakoa.
Perussuomalainen energiapolitiikka nojaa monipuoliseen energiapalettiin, jossa on mukana myös ydinvoima.
Pk-yrittäjyys nostettava ansaitsemaansa arvoon
Hyvinvointi syntyy elinvoimaisesta yksityissektorista.
Maamme työllisyyden ja talouskasvun selkäranka ovat ennen kaikkea pk-yrittäjät.
Viimeisen vuosikymmenen aikana käytännössä kaikki uudet työpaikat ovat syntyneet pk-sektorille ja ennen kaikkea pieniin alle 5 henkilön yrityksiin.
Tämä on otettava paremmin huomioon, ja Perussuomalaisten mielestä ennen kaikkea kasvavia ja aloittavia pk-yrityksiä on tuettava nykyistä paremmin.
Kasvuyrittäjyyden kannustamiseksi olisi syytä ottaa käyttöön Viron veromallin kaltainen kannustin työllistäville yrityksille.
Tämä kannustaisi kasvuyrittäjyyteen
sekä ohjaamaan yrityksen voitot työllistämiseen ja toiminnan edelleen kehittämiseen.
Aloittavan yrittäjän hallinnollista ja taloudellista taakkaa tulee keventää nostamalla arvolisäverollisen liiketoiminnan alaraja vähintään 20 000 euroon ja niin sanottu huojennusalue vähintään 40 000 euroon.
Tämä madaltaisi yrittäjäksi ryhtymisen kynnystä ja helpottaisi alkuun pääsyä.
Lisäksi pienyritysten maksuperusteinen arvonlisäverotus tulee ottaa käyttöön mahdollisimman nopeasti.
Terveeseen markkinatalouteen kuuluu mahdollisuus epäonnistua yritystoiminnassa ilman elinikäisen velkavankeuden pelkoa.
Konkurssilainsäädäntöä on uudistettava niin, ettei rehellisen konkurssin kohdannut yrittäjä jää 15–20 vuoden velkaloukkuun.
Myös 1990-luvun lamassa velkavankeuteen joutuneiden asemaa tulisi helpottaa.
Elinkeinonharjoittajien ja henkilöyhtiöiden verotusta on korjattava niin, että yhtä suuresta tulosta aiheutuu yrittäjälle yhtä suuri vero riippumatta valitusta yritysmuodosta.
Yrittäjien sosiaaliturvaa on kehitettävä
ja sen hallinnollista taakkaa kevennettävä.
Pk-yritysten rahoituksen saatavuutta on parannettava esimerkiksi edistämällä pk-sektorin joukkovelkakirjamarkkinoiden kehittymistä sekä lisäämällä Finnveran pk-sektorille tarjoamaa vientirahoitusta.
Perussuomalainen sosiaali- ja terveyspolitiikka
Perussuomalainen sosiaali- ja terveyspolitiikka asettaa suomalaisten hyvinvoinnin turvaamisen päätöksenteon keskiöön.
Meille tärkeintä on huolehtia siitä, että suomalaiset saavat heille kuuluvat perus- ja ihmisoikeudet.
Sosiaali- ja terveydenhuollon laadukkaat palvelut on turvattava kaikille tulotasosta ja asuinpaikasta riippumatta.
Eriarvoistuminen on pysäytettävä.
Emme voi olla valmiina koko maailman terveys- tai sosiaalitoimistoksi.
Meillä on ensisijainen vastuu suomalaisista,
ja kansallinen etu on asetettava etusijalle.
Sosiaali- ja terveydenhuollon palvelurakenne- ja rahoitusuudistukset ovat välttämättömät.
Tämä kokonaisuus on oltava tulevan hallituksen prioriteettilistalla korkealla.
Vaihtoehdot on tarkkaan selvitettävä.
Perussuomalaiset ovat sitoutuneet uudistusten eteenpäin viemiseen.
Ihmisten lähipalvelut on jatkossa turvattava.
Päivystysasetus on purettava.
Perussuomalaiset katsovat, että asetuksella luodaan huomattavia lisäkustannuksia emmekä pidä kestävänä järjestelmää, joka on poikkeusluvan alla.
Päivystysasetus lisäksi uhkaa lopettaa jatkossa synnytykset useista eri sairaaloista mikä puolestaan vaikuttaa dominoefektinä muihinkin erikoisaloihin.
Me emme kannata synnytysten keskittämistä vain suuriin yksiköihin.
Päivystykset tulee tarkastella osana suurempaa uudistusta.
Sosiaaliturvajärjestelmä on uudistettava.
Tuloloukut ja kannustinongelmat on purettava.
Nykyinen järjestelmä on monimutkainen eikä se kannusta työn vastaanottamiseen.
Sen rakenne on kestämättömällä pohjalla.
Pienituloisia perussuomalaiset eivät laita maksamaan epäonnistuneesta talouspolitiikasta.
Ratkaisu valtiontalouden kestävyysongelmiin ei ole jäädyttää tai leikata etuuksia tai karsia kovalla kädellä palveluista.
1990–luvun laman aikaisia virheitä ei tule toistaa.
Kestävä sosiaalipolitiikka turvaa ihmisten hyvinvoinnin myös taloudellisesti vaikeina aikoina.
Suomeen on välttämätöntä luoda perhepoliittinen ohjelma.
Hajanainen ja pirstaleinen lainsäädäntö on selkiytettävä.
Ennaltaehkäisyyn ja varhaiseen puuttumiseen on kiinnitettävä erityinen huomio.
Lastensuojelu on saatava kuntoon
ja lasten, nuorten ja perheiden palveluihin panostettava.
Perhepolitiikan tulee luoda perheiden hyvinvoinnille turvallinen sekä ennakoitava pohja ja järjestelmä.
Vanhuspalvelut on vihdoin saatava kuntoon.
Jokainen vanhus ansaitsee arvokkaan ja inhimillisen vanhuuden.
Vanhuutta ei tule joutua pelkäämään.
Vanhusten kotihoito on syvässä kriisissä.
Vanhusten laitoshoidon purkaminen hallitsemattomasti on kestämätön tie.
Jatkossakin jokaisen laitoshoitoa tarvitsevan on sitä saatava.
Perussuomalaiset katsovat, että myös hoitohenkilöstön viesti on otettava vakavasti,
ja heidän jaksamiseensa on panostettava.
Hoitohenkilöstön saatavuuteen ratkaisu ei ole haalia ulkomailta työntekijöitä.
Vanhuksia ei kuulu kärrätä kotiin kuolemaan yksin, kuten nyt tapahtuu.
Vammaisten asemaa ja osallisuutta yhteiskunnassa on vahvistettava.
On saatava myös heitä koskeva lainsäädäntö täsmällisemmäksi.
Liian moni vammainen henkilö tai hänen omaisensa joutuu edelleen taistelemaan viranomaisten kanssa oikeuksistaan.
Kaikenikäisten mielenterveystyöhön on panostettava.
Aikanaan laitoshoitoa purettiin, mutta samalla myös avohuollon tukipalveluja vähennettiin.
Seuraukset ovat olleet karmaisevat.
Matalankynnyksen palveluja ja terapiapalveluja on lisättävä, sillä ketään ei tule jättää pelkän reseptin varaan.
Omaishoitajien tilanne on otettava vihdoin vakavasti.
On luotava selkeä omaishoitajalaki, joka turvaa kaikille omaishoitajille tasavertaiset oikeudet.
Heidän jaksamistaan on tuettava.
Kannatamme myös omaishoidon palkkion maksatuksen siirtämistä Kelan vastuulle.
Alkoholipoliittinen keskustelu on avattava.
On uskallettava myöntää, että nykyinen säätelyn ja kontrollin tie ei ole ollut toimiva.
Alkoholiveroa tulee tarkastella.
Alkoholipolitiikka on johtanut tilanteeseen, jossa sekä alkoholin myynnin että palvelualan verotuloja valuu Suomesta naapurimaahan.
Lisäksi nykyinen alkoholipolitiikka vaikeuttaa huomattavasti myös matkailuja ravintola-alan toimintaedellytyksiä.
Kyse on laajasta kokonaisuudesta, josta on uskallettava puhua.
Alkoholin tuomista ongelmista puhuttaessa tulisi puhua myös syistä, ei vain seurauksista.
Kukaan ei ole alkoholin liikakäyttäjä syntyessään.
Kansallinen etu
ja suomalaisten ihmis- ja perusoikeudet on asetettava etusijalle.
Näin on jo tehty useissa muissa EU maissa niin terveydenhuollon kuin sosiaaliturvankin osalta.
Suomi ei voi olla koko maailman sosiaalitoimisto tai terveyskeskus.
Meidän on uskallettava asettaa rajoituksia siihen kenelle ja millä perusteilla sosiaaliturvaa maksetaan.
Maahanmuuttajien sosiaaliturvaan on uskallettava puuttua ja myös heille asettaa vaateita sen suhteen.
Eli vaatia osoitusta, että he pystyvät ja haluavat työllistyä ja olla osa suomalaista yhteiskuntaa.
Perussuomalaisten sosiaali- ja terveyspoliittinen ohjelma 2015
Perussuomalainen sosiaali- ja terveyspolitiikka
Suomalainen hyvinvointiyhteiskunta on käsite, josta olemme voineet suomalaisina voineet olla ylpeitä.
Askel kerrallaan sen ydinkäsite on kuitenkin murrettu, ja hyvinvointi – niin sosiaalinen, taloudellinen kuin terveydellinenkin – kohdentuu yhä rajatummalle väestönosalle.
Kestävä sosiaali- ja terveyspolitiikka turvaa ihmisten hyvinvoinnin myös taloudellisesti vaikeina aikoina.
Tästä on ryhdyttävä pitämään määrätietoisesti kiinni, ja ohjattava järjestelmät mukautumaan ihmisten yksilöllisiin tarpeisiin eri elämäntilanteissa.
Hyvinvointi on käsitteenä aina sidoksissa ihmisen yksilölliseen kokemukseen siitä.
Se perustuu paitsi yksilön arvoihin ja kokemuksiin, myös odotuksiin, joita yksilöllä voi yhteiskuntaa kohtaan oikeudenmukaisuudenkin nimissä olla.
Itsemääräämisoikeus oman elämän valintoihin on viety yhä useammalta.
Yhä harvempi kokee olevansa yhteiskunnan täysivaltainen jäsen, saati saavansa sen, mitä täysivaltaisen jäsenen kuuluisi saada.
Moni kokee jäävänsä ilman minkäänlaista tuki- tai turvaverkostoa.
Kuitenkin yhteiskunnan tulisi nostaa ja kannatella silloin kun ihminen on heikoilla.
Näin ei nyt tapahdu.
Hyvinvoinnin jakamista on vuosi vuodelta laajennettu koskemaan yhä laajempia tehtäviä ja väestöryhmiä.
Perussuomalaisten mielestä yhteiskunnan on lähtökohtaisesti huolehdittava oman maan kansalaisten riittävästä hyvinvoinnista.
Emme voi hyvinvointikäsitteeseen vedoten luoda loputtomiin uusia tehtäviä kunnille ja samalla leikata valtionosuuksien kautta niiden toteuttamisen mahdollisuuksia.
On myös huomioitava, että velkarahalla kustannettava hyvinvointiyhteiskunta ei ole kestävällä pohjalla.
Olemme tilanteessa, jossa joudumme miettimään, mitkä palvelut ja etuudet voimme turvata ja kenelle.
On tosiasia, että voidaksemme huolehtia suomalaisten perus- ja ihmisoikeuksista, meidän on tingittävä maailmanparannuksesta.
Emme voi olla valmiina koko maailman terveys- tai sosiaalitoimistoksi.
Meillä on ensisijainen vastuu suomalaisista.
Oleellisinta on varmistaa, että hyvinvointi jakautuu tasaisesti.
Eriarvoisuuden kasvu on saatava pysähtymään.
Taloudelliset ja terveydelliset väestöerot ovat kasvaneet ja niiden heijastumat vaikuttavat myös osaltaan kansantalouteen.
Moni pienituloinen joutuu päivittäin miettimään asioita, joita kenenkään ei tulisi joutua miettimään: Onko varaa ostaa riittävästi ja riittävän terveellistä ruokaa, jääkö rahaa vielä lääkkeisiin, onko varaa käydä hoidossa tai kuntoutuksessa.
Meillä on karuja esimerkkejä 1990-luvun laman seurauksista, kun palveluita ja sosiaaliturvaa leikattiin kovalla kädellä.
Siitä laskusta osa suomalaista ei ole selvinnyt vieläkään, vaan ylisukupolvinen syrjäytyminen on todellisuutta.
Moni 90-luvun lapsi maksoi kovaa hintaa niistä raaoista säästötoimista, joihin silloin päädyttiin.
Tänä päivänä heidän lapsensa maksavat samankaltaista hintaa perhepalveluiden ja -etuuksien menetyksinä.
Perussuomalaisille kyse on perusasioista ja niiden turvaamisesta – arvovalinnoista, joissa suomalainen ja suomalaisten hyvinvointi on etusijalla.
Sosiaali- ja terveydenhuollon palvelut
Sote-palvelut – rakenne ja rahoitus
Sosiaali- ja terveydenhuollon uudistus on tulevaisuudessa välttämätöntä tehdä.
On selvää, että nykyisenkaltainen järjestelmä ei ole kestävällä pohjalla.
On myös selvää, että järjestelmän on tulevaisuudessa oltava kustannustehokkaampi
ja osaltaan vastattava kestävyysvajeen haasteisiin.
Sitä ei kuitenkaan saa tehdä hinnalla millä hyvänsä.
Ensisijaisena johtotähtenä tulee olla järjestelmä, joka lähtee ihmisen palvelujen saatavuudesta ja saavutettavuudesta,
mutta myös vahvistaa henkilöstön hyvinvointia ja työssä jaksamista.
Perussuomalaiset pitävät tärkeänä, että nyt selvitetään eri vaihtoehtojen tuomat mahdollisuudet, mutta myös niiden heikkoudet.
Palveluketjujen sujuvuus on oleellista – ihmisen on saatava oikea-aikainen palvelu ja hoito oikeassa paikassa.
Siksi kannatamme lämpimästi perusterveydenhuollon, erikoissairaanhoidon ja sosiaalihuollon yhdistämistä toimivaksi kokonaisuudeksi.
Sosiaalihuollon asema osana palveluja ja järjestelmää tulee vihdoin tunnistaa ja tunnustaa.
Tähän uudistukseen perussuomalaiset ovat sitoutuneet.
Uudistus tulee tehdä hallitusti
ja palvelun saajan tarpeista lähtien.
Perussuomalaiset eivät aja uudistuksia yhdenkään yksittäisen intressiryhmän etua ajatellen.
Meille tärkeintä on palvelujen tarvitsija, asuu hän missä päin tahansa Suomea.
Järjestelmän, joka rahoitetaan verovaroin, tulee olla läpinäkyvä ja rakennettu kestävälle pohjalle.
Me emme kannata sosiaali- ja terveydenhuollon palveluiden avaamista suuryritysten voitontavoittelulle.
Sen sijaan pidämme tärkeänä, että pk-yritykset ja kolmas sektori saavat tulevaisuudessa vahvemman roolin ja niiden asema turvataan sosiaali- ja terveydenhuollon palveluntuotannossa.
Emme hyväksy suurille ylikansallisille toimijoille luotavaa vapaata markkinataloutta, jossa omistajat ovat kasvottomia ja tärkein tavoite on tuottaa voittoa.
Kuntien palvelujen ulkoistamisten kohdalla on nähty varoittavia esimerkkejä pitkistä sopimuksista, joiden kustannuskehitystä saati eri lakimuutosten vaikutuksia tulevaisuudessa ei lopulta pystytä miltään osin ennustamaan.
Viime kädessä laskun maksavat veronmaksajat, ja järjestelmä muokkaantuu entistä epätasa-arvoisemmaksi paitsi alueellisesti, myös sosioekonomisen aseman määrittelemänä.
Tätä kehitystä perussuomalaiset eivät hyväksy.
Perussuomalaiset haluavat luoda kaikkialle Suomeen oikeudenmukaisen ja tasa-arvoisen sosiaali- ja terveydenhuollon järjestelmän, jossa ensisijaista on palveluiden laatu, saatavuus ja saavutettavuus lähellä ihmistä, ihmisen tulotasosta riippumatta.
Perussuomalaiset katsovat, että lainsäädännöllä tulee luoda vahva pohjarakenne, jonka päälle on mahdollista luoda toimiva, vuosikymmeniä eteenpäin kestävä järjestelmä.
Uudistus on kuitenkin tehtävä hallitusti ja sen vaikutuksia on seurattava.
Perussuomalaiset pitävät ehdottoman tärkeänä, että palveluja ei keskitetä muutoin kuin erityisen painavista syistä, jollaista voi olla vaativa erikoissairaanhoito tai vaativat sosiaalihuollon palvelut.
Edellytämme myös lähipalvelujen toteuttamista lähellä ihmistä.
Tätä silmällä pitäen on tarvittaessa säädettävä erillinen lähipalvelulaki.
Esimerkiksi terveyskeskuspalvelut ovat mielestämme lähipalveluita.
Alueelliset erot ja olosuhteet on huomioitava vahvasti kaikessa uudistamistyössä.
Suomi on harvaan asuttu maa, ja sosiaali- ja terveydenhuollon järjestelmä on rakennettava kaikille oikeudenmukaiseksi, asuipa sitten missä päin maata tahansa.
Ketään ei tule pakottaa muuttamaan pois kotiseudultaan siksi, että palvelut viedään.
Emme myöskään hyväksy toimivien rakenteiden tai toimintatapojen rikkomista vaan päinvastoin vaadimme, että niitä hyödynnetään laajemmin.
Järjestelmän rahoituksen osalta perussuomalaiset kannattavat monikanavarahoituksen asteittaista purkamista ja siirtymistä yksikanavarahoitukseen.
On kuitenkin huomattava, että myös tämä on pitkä prosessi.
Tuleva rahoitusmalli ja sen kestävyys suhteutettuna muuttuviin ja ennustamattomiin tekijöihin tuovat omat haasteensa.
Valtionosuusjärjestelmä vaatii muutoksia, jotta rahoitusrakenteella voidaan turvata kuntien mahdollisuudet huolehtia niille kuuluvista muista palveluista.
Verovaroin kustannettavassa järjestelmässä ei voida pitää eettisesti kestävänä sitä, että valtion rahoituksen kautta tuetaan yksityisten suuryritysten kasvua ja voitontavoittelua.
Tämän vuoksi pidämme oleellisena, että meillä on jatkossakin vahva julkinen sektori, jota yksityiset toimijat ja järjestöt täydentävät.
Pk-yritysten ja kolmannen sektorin asemaa on hankintaprosesseissa vahvistettava.
Tämän vuoksi pidämme oleellisena, että hankintalainsäädännön uudistamisessa ja hankintalaissa huomioidaan entistä paremmin kansallinen etu ja hankintaosaamista vahvistetaan.
Erityisen tärkeää tämä on silloin, kun puhutaan haavoittuvassa asemassa olevien väestöryhmien palveluista.
EU:sta tulevat direktiivimääräykset mahdollistavat myös kansallisen harkinnan.
Tätä mahdollisuutta tulee aina käyttää, kun direktiivejä toimeenpannaan Suomen lainsäädäntöön.
Ei voida pitää miltään osin kohtuullisena, että ns. kilpailutusvelvoite aiheuttaa tilanteen, jossa esimerkiksi vammaiset tai vanhukset ovat muutaman vuoden välein pelinappuloina ja heittopusseina, kun kilpaillaan siitä, kuka saa tuottaa heidän palvelunsa.
Suomella on myös tässä ensisijainen velvollisuus huolehtia siitä, että kansallinen etu ja ennen kaikkea kansalaisten etu on aina etusijalla.
Onnistuneella rakennemuutoksella on mahdollista saavuttaa huomattavia säästöjä,
mutta ennen kaikkea parantaa sosiaali- ja terveydenhuollon palvelujen saatavuutta ja laatua
– riippumatta siitä, mikä ihmisen sosiaalinen tai taloudellinen asema on.
Katsomme myös, että tulevaisuudessa työterveyshuollon kokonaisuutta on ryhdyttävä tarkastelemaan siitä lähtökohdasta, mikä sen tehtävärakenne ja kenttä on.
Opiskelijaterveydenhuollon osalta pidämme YHTS:n toimintarakennetta ehdottoman tärkeänä säilyttää
ja, mikäli mahdollista, ottaa käyttöön myös laajemmin kuin korkeakoulu ja ammattikorkeakouluopiskelijoille.
Toisen asteen opiskelijaterveydenhuoltopalvelut vaativat myös vahvempaa panostusta.
Laadukkaat neuvola- sekä kouluterveydenhuollon palvelut on turvattava.
Niitä on kehitettävä yhä kokonaisvaltaisempaan suuntaan siten, että moniammatillisuutta vahvistetaan, ja panostetaan enemmän varhaisen puuttumisen ja ennaltaehkäisyn toimiin.
Pidämme hyvänä toimintamalleja, joissa on saman katon alta saatavissa eri ammattilaisten palvelut ja henkilöstö voi tarvittaessa konsultoida toisiaan.
Näin lasten, nuorten ja perheiden tilannetta voidaan kartoittaa
ja heitä auttaa, mikäli tilanne niin vaatii.
Neuvolapalvelut ovat esimerkki lähipalvelusta, joka on turvattava.
Perussuomalaiset pitävät kansallista rokotusohjelmaa erinomaisen hyvänä, ja ovat syvästi huolissaan kehityksestä, jossa osa vanhemmista kieltäytyy antamasta lapsilleen ohjelman mukaisia rokotuksia.
Pidämme tätä erittäin vakavana asiana.
Kansalaisten luottamus rokotusten turvallisuuteen on voinut järkkyä sikainfluenssarokotteisiin liittyneiden narkolepsia tapausten vuoksi, ja siksi on erittäin tärkeää lisätä avointa ja rehellistä keskustelua rokotteista ja ottaa kansalliseen rokoteohjelmaan vain välttämättömät rokotteet.
Uusia rokotteita kansalliseen rokotusohjelmaan harkitessa on niiden turvallisuudesta oltava kattava näyttö.
Tutkimus- ja kehittämisrahoitus on turvattava – ei vain terveydenhuollon puolella vaan myös sosiaalihuollon osalta.
Suomella on myös vahva osaaminen terveysteknologiassa, jota voidaan pitää yhtenä tulevaisuuden vientivalttina, jos se osataan hyödyntää kunnolla.
Tärkeää on vahvistaa sen edellytyksiä panostamalla tutkimukseen kokonaisvaltaisesti.
Teknologia luo myös uusia mahdollisuuksia koko sosiaali- ja terveydenhuollon kenttään.
Tärkeää on kuitenkin muistaa, ettei se saa koskaan korvata ihmiseltä ihmisille annettavaa hoivaa.
Perussuomalaiset katsovat, että tulevaisuudessa on huolehdittava riittävistä hammashuollon palveluista kaikille ikäryhmille.
Suun terveydellä on suuri merkitys ihmisen hyvinvointiin ja terveyteen.
Pidämme myös tärkeänä, että sosiaali- ja terveydenhuollon kustannusten muodostumista seurataan entistä tarkemmin ja avoimemmin, myös eri väestöryhmien osalta.
Rahoituksen selkiyttäminen luo mahdollisuudet seurata nykyistä paremmin esimerkiksi maahanmuuttajien osalta kustannusten muodostumista ja eri toimenpiteiden vaikuttavuutta.
Onnistunut maahanmuuttopolitiikka edellyttää myös sosiaali- ja terveyspalveluiden osalta vaikuttavuuden ja kustannusten seurantaa ja arviointia.
Kustannusten seuranta mahdollistaa paremman päätöksenteon.
Päivystysasetus
Päivystysasetus, joka astui äskettäin voimaan, tulee mielestämme purkaa.
Jo nyt on osoittautunut, että se tuo huomattavia lisäkustannuksia sairaaloille, jotka ovat saaneet ns. poikkeuslupamahdollisuuden.
Ylipäätään päivystystoimintaa tulee tarkastella uudelleen, kun sosiaali- ja terveydenhuollon rakenneuudistus tehdään.
Emme pidä missään tapauksessa mielekkäänä, että luodaan tilapäisiä ratkaisuja tilanteessa, jossa on välttämätöntä tehdä laaja uudistus koko sote-sektorille.
Lisäksi päivystysasetus uhkaa lopettaa synnytystoiminnan lukuisista sairaaloista ympäri Suomen, jos tietty määrä synnytyksiä ei vuositasolla täyttyisi.
Tätä pidämme erityisen vastuuttomana toimintana.
Perussuomalaiset eivät hyväksy synnytysten keskittämistä vain suuriin yksiköihin.
Synnytys on niin ainutlaatuinen tapahtuma, että perussuomalaiset eivät missään tapauksessa hyväksy sen tarkastelua puhtaasti säästönäkökulmasta.
Suomessa on erinomaisia pieniä synnytysyksiköitä, joissa on vahvasti ammattitaitoinen, motivoitunut henkilöstö.
Tätä me haluamme vaalia.
Mikäli synnytyssairaaloiden määrää lähdetään karsimaan, se tietää sitä, että yhä useampi pieni ihminen syntyy joko taksiin tai ambulanssiin, mikä on aina riski niin äidille kuin vauvallekin.
Tällaista kehitystä me emme halua olla tukemassa.
On myös mahdollista, että kotisynnytykset lisääntyvät, mistä olemme huolissamme.
Synnytystoiminnan lakkauttaminen aiheuttaa myös väistämättä dominoefektin monille muille erikoisaloille, jotka ovat vaarassa siirtyä sairaaloista pois, ja näin sairaalaverkko supistuu entisestään.
Erityisen vaarallista tämä on alueilla, joissa on pitkät välimatkat.
Hoitohenkilöstö
Sosiaali- ja terveydenhuollon henkilöstöpula on monella sektorilla merkittävä ongelma.
On tärkeää, että tulevaisuudessa kaikkien ammattilaisten osaaminen saadaan täysimääräisesti käyttöön,
ja että henkilöstö itse pystyy vaikuttamaan oman työnsä mielekkyyteen.
Kaikkia sote-puolen ammattilaisia tarvitaan.
Näemme, että johtajuudella on suuri merkitys tulevaisuuden sosiaali- ja terveydenhuollon järjestelmässä, jotta henkilöstö sitoutuu ja on motivoitunutta työhönsä.
Pidämme välttämättömänä, että sosiaali- ja terveydenhuollon alan koulutuksen aloituspaikkoja tarkistetaan vastaamaan paremmin työvoiman tarvetta.
Mikäli koulutuspaikkoja lisätään, on syytä toteuttaa se siten, että opetuksen laatu ei kärsi.
Esimerkiksi lain edellyttämät kelpoisuusehdot täyttävien sosiaalityöntekijöiden puute on merkittävä.
Emme kannata kelpoisuusehtojen lieventämistä työntekijänpulan paikkaamiseksi.
Erityisesti aloilla, joissa tarvitaan vahvaa erikoisosaamista, on tärkeää huolehtia, että työntekijöillä on sekä riittävä teoreettinen että käytännön osaaminen.
Kaikkia sosiaali- ja terveydenhuollon osaajia tarvitaan,
ja jokaiselle on tärkeää löytää työnkuva, jossa osaaminen tulee parhaalla mahdollisella tavalla käyttöön.
Pidämme tärkeänä, että sosiaali- ja terveydenhuollon rakenneuudistuksen yhteydessä toteutuu tavoite integraatiosta perusterveydenhuollon, erikoissairaanhoidon sekä sosiaalihuollon osalta.
Perussuomalaiset pitävät myös täysin välttämättömänä, että hoitohenkilökunnan jaksamista tuetaan paremmin.
Hoiva-alalle tarvitaan tulevaisuudessa huomattavasti lisää henkilöstöä, ja pidämme tärkeänä, että heidän jaksamistaan tuetaan.
Lisäksi työn mielekkyyden lisääminen on ensiarvoisen tärkeää.
Raskaan mutta arvokkaan työn arvostuksen tulisi näkyä.
Pidämme oleellisena harkita ja selvittää myös sitovan hoitajamitoituksen luomista.
Perussuomalaiset pitävät kestämättömänä kehitystä, jossa ollaan haalimassa ulkomailta työvoimaa paikkaamaan huutavaa hoiva-alan osaajien pulaa.
Tällainen kehityssuunta ei ole oikea,
ja se johtaa pahimmillaan siihen, että palkkoja tullaan polkemaan.
Perus- ja lähihoitajia on siirtynyt merkittäviä määriä muihin tehtäviin työn raskauden vuoksi.
Tämä on tullut selkeästi esiin eri selvityksissä.
On etsittävä keinoja, joilla hoito-alan osaajat ja ammattilaiset saataisiin palaamaan takaisin hoitoalalle.
Hoiva-avustajien koulutusta pidämme hyvänä, jos sillä vahvistetaan sosiaali- ja terveysalan perustyön tekemistä eli esimerkiksi kodinhoidollisen tai muun perustarpeiden avun ja tuen antamista, on kyse sitten vaikka lastensuojelusta tai vanhuspalveluista.
Katsomme, että hoiva-avustajien työ voisi vastata entistä kotiavustajan tehtävänkuvaa.
Heille olisi myös suurta tarvetta arjen tukijoina lapsiperheiden elämässä ja kotona asuville vanhuksille, jotka tarvitsevat apua ulkoilussa tai kaipaavat juttuseuraa.
Nämäkin ovat ihmisten perustarpeita – päästä joskus ulkoilemaan ja tulla kuulluksi ja nähdyksi.
Ulkomaalaisen hoitohenkilöstön kielitaitovaatimukset
Perussuomalaiset ovat huolissaan ulkomailta saapuvan hoitohenkilöstön kielitaidosta.
Potilasturvallisuuden kannalta on ensiarvoisen tärkeää, että hoitohenkilöstö ja potilas ymmärtävät toisiaan.
Tällä hetkellä näin ei aina ole ja esimerkiksi ulkomailta tulevien lääkäreiden kielitaidossa on havaittu puutteita.
Lisäksi Suomeen tulevan terveydenhuollon työntekijöiden kielitaidon varmistamiskäytännöt vaihtelevat: EU/ETA-valtioiden ulkopuolelta tulevilta vaaditaan todistusta toisen kotimaisen kielen taidosta ammatinharjoittamisoikeuden myöntämisen yhteydessä, mutta EU/ETA-valtion kansalaisilta tätä ei edellytetä.
Potilasturvallisuus ei kansalaisuuksia tunne, ja mielestämme kaikilta ulkomailta tulevilta hoitoalalle pyrkiviltä hakijoilta onkin edellytettävä riittävän hyvää kielitaitoa.
Terveydenhuollon ammattihenkilöstön kielitaitovaatimuksia tulee myös nostaa, jotta potilasturvallisuutta saadaan parannettua.
Lääkekorvausjärjestelmän kehittäminen
Perussuomalaiset pitävät tärkeänä, että lääkekorvausjärjestelmä otetaan kokonaisuudessaan tarkasteluun ja sitä kehitetään siten, että pienituloisillakin on varaa ostaa tarvitsemansa lääkkeet.
Nyt tehdyt toimenpiteet ovat johtaneet ennen kaikkea pienituloisten kohdalla vaikeaan tilanteeseen.
Esimerkiksi lääkekulujen ns. omavastuuosuuden asettaminen 45 euroon ennen Kela-korvauksen saamista on kestämätön tilanne pienituloiselle, joka tarvitsee harvoin lääkkeitä.
Aivan yhtä kestämätön on maksukatto, jota tulisi pudottaa huomattavasti nykyistä alemmas.
Tämä olisi ennen kaikkea pienituloisille ja paljon sairastaville tärkeää.
Lisäksi katsomme, että ns. rationaalisen lääkehoidon edistämiseen on panostettava, jotta lääkkeiden käyttö olisi aina tarkoituksenmukaista ja kokonaisarvioinnin tekeminen säännöllistä.
Uskomme, että näin on mahdollista saavuttaa säästöjä, mikä tapahtuu nimenomaan käytäntöjä tarkastelemalla, mutta potilasturvallisuutta vaarantamatta.
Laittomasti maassa olevien terveydenhuolto
Perussuomalaiset eivät hyväksy laittomasti maassa olevien henkilöiden terveydenhuollon palveluiden lisäämistä ja laajentamista.
Kiireellinen hoito annetaan jo nyt varsin kattavasti.
Yleisvaaralliset tartuntataudit hoidetaan.
Tämä on perussuomalaisten mielestä hyväksyttävää.
Sen sijaan terveydenhuollon avaaminen nykyistä laajemmin laittomasti maassa oleville on kestämätön arvovalinta.
Jo nyt terveydenhuollossa joudutaan priorisoimaan, kenelle ja mitä hoitoja voidaan antaa.
Kaikki suomalaisetkaan potilaat eivät saa perus- ja ihmisoikeuksien mukaisesti tarvitsemiaan palveluja ja hoitoja.
Laiton maassa oleskelu on rikos,
ja on kestämätöntä, että Suomeen luotaisi entistä kattavampi terveydenhuoltojärjestelmä henkilöille, joilla ei ole oikeutta oleskella maassa.
Tämä antaisi myös selkeän viestin siitä, että saadakseen jopa pitkäkestoista hoitoa syöpään tai muihin pitempää hoitoa vaativiin sairauksiin, sitä saisi ns. hukkaamalla paperinsa.
Emme hyväksy sitä, että Suomeen luodaan tällaisia vetovoimatekijöitä, joilla voi olla paitsi kansanterveydellisesti vakavia seurauksia, myös vaikutuksia mm. sosiaaliturvajärjestelmäämme.
Lainsäädäntöämme voidaan tulkita myös siten, että perustuslain mukaan terveydenhuollon lisäksi laittomille maassa oleskelijoille on turvattava riittävä toimeentulo.
Tämä tarkoittaisi toimeentulotuen avaamista.
Asiaa on pohdittu myös tätä lakia valmistelleessa työryhmässä.
Tämän portin avaaminen johtaa pahimmillaan siihen, että pian Suomessa ei tarvita minkäänlaista virallista statusta oleskeluun, terveydenhuoltoon tai sosiaaliturvaan, vaan tukea ja hoitoja jaetaan kaikille veronmaksajien rahoilla.
Tämä vaarantaisi koko sosiaaliturva- ja terveydenhuoltojärjestelmämme kestävyyden ja koettelisi ihmisten oikeudenmukaisuuden tajua.
Kokonaisvaltaista perhepolitiikkaa
Kestävä perhepolitiikka
Perussuomalaiset katsovat, että hyvän elämän edellytykset rakennetaan jo varhaisessa lapsuudessa.
Meille lapset, nuoret ja perheet ovat yksi tärkeimmistä hyvinvointiyhteiskunnan peruspilareista, ja heihin panostaminen kannattaa.
Suomessa on ollut liian pitkään vallalla päätöksenteko, jossa kenelläkään ei ole selkeää kuvaa päätösten todellisista vaikutuksista lapsiperheisiin.
Elämänkaaren eri vaiheissa ihmisten tuen tarpeet vaihtelevat.
Perussuomalaiset kannattavat selkeän perhepoliittisen ohjelman laatimista, jonka avulla kootaan pirstaleinen lainsäädäntö ja hajautunut tukijärjestelmä yhtenäiseksi kokonaisuudeksi.
Pidämme myös tärkeänä sitä, että yksinhuoltajaperheet huomioidaan päätöksenteossa aiempaa vahvemmin.
Moni perhepoliittinen päätös on luotu siitä lähtökohdasta, että perheessä on kaksi vanhempaa.
Kuitenkin meillä on lukuisia yksinhuoltajaperheitä, jotka voivat olla täysin ilman tukiverkostoja.
Heidän jaksamisestaan olemme syvästi huolissamme, ja näemme, että näihin perheisiin tulee keskittää vahvasti huomiota matalan kynnyksen palveluina ja tukiverkkojen luomisena.
Perhepolitiikkaamme kuuluu osaltaan myös se, että vaadimme niin isien kuin äitienkin aseman tunnistamista ja tunnustamista.
Oikeuslaitostamme kuormittavat pitkittyneet ja hyvin raadollisetkin huoltajuusriidat, joissa liki poikkeuksetta suurimpina kärsijöinä ovat lapset.
Mikäli taustalla on perheväkivaltaa tai päihdeongelmia, on luonnollisesti selvää, että lapsen etu voi olla tavata valvotusti ja rajoitetusti etävanhempaa.
Sen sijaan tietoiset vieraannuttamistapaukset ja lasten käyttämisen pelinappuloina vanhempien välisissä riidoissa tuomitsemme jyrkästi.
Sekä äiti että isä ovat lapselle tärkeitä ja lapsella tulee olla oikeus rakastaa molempia.
Perussuomalaiset katsovat, että tähän asiaan tulee kiinnittää aiempaa enemmän huomiota,
ja erotilanteissa kannattamme pakollista sovitteluprosessia, jotta lapsen etu saadaan varmistettua.
Lastensuojelua ja oikeuslaitosta kuormitetaan myös runsaasti tapauksilla, joissa taustalla on vain toisen vanhemman halu tehdä toiselle lapsen kautta kiusaa.
Pidämme tärkeänä, että näitä tapauksia ajatellen olisi mahdollista luoda sanktiojärjestelmä, jolla pystyttäisiin lopettamaan toisen vanhemman kiusaaminen, joka voi olla lopulta puhdasta vainoamista.
Vanhempien välisten kiistojen tiedetään kuormittavan lapsia huomattavasti, mikä puolestaan heijastuu lasten elämään ja toimintaan monin eri tavoin.
Oleellista on myös kiinnittää vahvemmin huomiota ns. lähisuhdeväkivaltaan, ja panostaa sen ehkäisyyn entistä enemmän.
Lisäksi olemme huolissamme ensi- ja turvakotien toimintaedellytyksistä  ja pidämme tärkeänä, että niiden toimintaan keskitetään nykyistä enemmän määrärahoja.
Lasten ja nuorten palveluihin käytetään Suomessa miljardeja euroja.
Kenelläkään ei ole kokonaiskuvaa siitä, mihin raha on käytetty, ja mitä sillä on saavutettu.
Selkeästi ei ainakaan ole onnistuttu parantamaan lasten ja nuorten hyvinvointia, sillä eriarvoisuus on vain kasvanut.
Tähän täytyy saada muutos.
Ongelmaksi niin lasten ja nuorten palveluiden osalta kuin monessa muussakin väestöryhmässä nousee se, että rahoitus rakentuu useiden eri kanavien kautta.
Eri projektit työllistävät kyllä ihmisiä vuodeksi tai kahdeksi, mutta hyvät käytännöt eivät jää arkeen, kun työ päättyy.
Holtiton järjestelmä on paitsi kansantaloudellisesti myös inhimillisesti kestämätön.
Lastensuojelu
Perussuomalaiset katsovat, että perheiden tukipalveluja tulee kehittää huomattavasti aiempaa voimakkaammin viimesijaisista lastensuojelun tukipalveluista ennaltaehkäiseviin palveluihin.
Tällaista palvelua on esimerkiksi kodinhoitoapu.
Kannatamme sitä, että nykyinen hoiva-avustajien koulutus keskittyy nimenomaan luomaan takaisin kodinhoitajajärjestelmän, jossa perheet saavat ajoissa apua arkeensa.
Katsomme myös, että lastensuojelun kokonaiskuvan tarkastelu on välttämätöntä.
Lastensuojelusta on tullut monille yrityksille tuottava keino tehdä kovaa ja raakaa bisnestä.
Siitä kertovat omaa kieltään rajut luvut siitä, paljonko lasten kodin ulkopuolisiin sijoituksiin käytetään vuositasolla Suomessa rahaa.
Puhutaan sadoista miljoonista euroista, joidenkin arvioiden mukaan alamme olla lähellä miljardia euroa.
Yhden lapsen sijoittaminen saattaa pahimmillaan maksaa jopa n. 100 000 euroa vuodessa.
Tällainen kustannusrakenne vaatii vahvaa puuttumista.
On selvitettävä, kuinka se on syntynyt ja puututtava tiukasti sen vähentämiseen.
On selvää, että tämän mittaluokan kustannukset on saatava kohdennettua nimenomaan varhaiseen puuttumiseen ja ennaltaehkäisevään työhön sen sijaan, että ne siirtyvät vain ja ainoastaan voittoa tavoitteleville yrityksille.
Lapset ja nuoret eivät voi eivätkä saa olla kauppatavaraa.
Joissain tilanteissa on selvää, että lapsen tai nuoren sijoittaminen kodin ulkopuolelle on ainoa mahdollisuus.
Tällöin pidämme perhehoitoa inhimillisenä ja ensisijaisena vaihtoehtona laitoshoidon sijaan.
Kyse on myös suurista kustannuseroista.
On sanomattakin selvää, että panostamalla ennaltaehkäisyyn ja varhaiseen tukeen saavuttaisimme merkittäviä kansantaloudellisia säästöjä.
Perussuomalaiset ovat myös esittäneet valtionosuusjärjestelmään muutosta, jolla luotaisiin lastensuojelun osalta ns. varhaisen puuttumisen malli, ja siten kannustettaisiin kuntia ennaltaehkäisevän työn suuntaan.
Olemme myös esittäneet harkittavaksi, että lastensuojelun rahoitukseen palautettaisiin korvamerkintä.
On aina muistettava, että toimenpiteiden vaikutukset eivät näy hetkessä vaan vaativat pitkäjänteistä työtä ja seurantaa.
Toimenpiteiden tulee kestää tarkastelua myös pitkälle tulevaisuuteen.
Pikavoittoja niillä ei tule tavoitella.
Perussuomalaiset katsovat, että sosiaali- ja terveydenhuollon rakenneuudistuksen yhteydessä on kiinnitettävä erityinen huomio siihen, kuinka lastensuojelun osalta uudistusta käytännössä toteutetaan.
Perheiden valinnanvapaus ja taloudellinen selviytyminen
Perussuomalaisten mielestä lapsiperheillä on kyky tehdä itsenäisiä päätöksiä.
Kotihoidontuen pakkojakaminen oli mielestämme jo lähtökohtaisesti kestämätön ajatus.
Me katsomme, että perheet tietävät itse, mikä heille on paras vaihtoehto järjestää lastenhoito.
Näemme, että kotihoidontuen pakkojakaminen ei ole tasa-arvokysymys vaan kysymys on oikeudesta valinnanvapauteen.
Perussuomalaisten mielestä ylhäältä ohjaamisen ja pakottamisen sijaan tulee rakentaa vahva perhepoliittinen ohjelma ja sen myötä järjestelmä, joka kannustaa ja tukee sekä luo joustavuutta ja valinnanvapautta perheille.
Katsomme, että yhteiskunnan on tuettava ihmisiä heidän yksilöllisissä pyrkimyksissään sovittaa yhteen perhe ja työ,
ja yhtä lailla tulee myös arvostaa niitä vanhempia, jotka jäävät kotiin hoitamaan lapsia.
Lapsilisät ovat lapsiperheiden merkittävin tulonsiirto.
Lapsilisän leikkaaminen sekä siihen nivoutuva indeksileikkaus olivat täysin kestämättömiä päätöksiä,
ja ne osoittivat, kuinka vieraantuneita vanhat puolueet ovat ihmisten tavallisesta arjesta.
Silloin kun itse on etuoikeutettu, ei kymmenen euroa kuukaudessa hetkauta taloutta suuntaan tai toiseen.
Sen sijaan monessa perheessä tämä leikkaus oli merkittävä vähennys kuukaudessa käytettävissä oleviin tuloihin.
Perussuomalaiset katsovat, että nykyinen lapsilisäjärjestelmä ei ole oikeudenmukainen.
Se olisikin tarkoituksenmukaista ottaa uudelleen tarkasteluun siten, että se kohdennettaisiin niille perheille, joissa sille on aito tarve.
Lapsiperheköyhyys on täyttä todellisuutta Suomessa.
Lasten sosio-ekonominen eriarvoistuminen on kasvanut vuosi vuodelta, ja perussuomalaiset edellyttävätkin nopeita toimia eriarvoistumiskehityksen pysäyttämiseksi.
Perussuomalaisten mielestä lapsiperheiden hyvinvointiin on panostettava enemmän
ja erityisesti pienituloisten lapsiperheiden asemaa on parannettava.
Tuloerojen kaventaminen on paitsi pienituloisten perheiden, myös koko yhteiskunnan etu.
Pienituloisissa perheissä lapset eivät saa samoja mahdollisuuksia kuin ikätoverinsa, joiden perheissä kyetään esimerkiksi maksamaan harrastuskustannuksia.
Syrjäytymisen ehkäisyyn kuuluu luoda mahdollisuudet kasvaa ja kehittyä täysivertaiseksi yhteiskunnan jäseneksi ja mahdollisuudet olla osallinen.
Osallisuus syntyy esimerkiksi harrastustoiminnan kautta.
Lapsi- ja nuorisotyön
sekä kolmannen sektorin toimijoiden työ on tässä ensiarvoisen tärkeää, ja sitä on vahvistettava jatkuvien leikkausten sijaan.
Pidämme myös tärkeänä, että yhden vanhemman perheiden asemaa kehitetään siten, että myös yksinhuoltajalla on aito mahdollisuus käydä työssä tai kouluttautua.
Nyt monessa perheessä tämä on osoittautunut mahdottomaksi turvaverkkojen puuttumisen vuoksi.
On aina muistettava, että yhden vanhemman perheissä on vain yksi aikuinen, joka huolehtii koko arjen pyörittämisen.
Erityisen vaikeaa työssäkäynti tai opiskelu on silloin, kun perheeseen kuuluu ns. erityislapsi.
Katsomme, että erityislasten vanhempia ja perheitä ei huomioida myöskään päätöksenteossa riittävästi.
Tähän haluamme ajaa muutosta osana perhepolitiikkaa.
Oikeus ikääntyä arvokkaasti
Taloudellinen turva läpi elämän
Ihmisen ikääntyminen, vanhuuteen siirtymisen vaiheet ja niihin liittyvät olosuhteet etenevät eri ihmisillä eri tavoin ja tahtiin.
Kenenkään ei tulisi joutua pelkäämään vanhenemista, mutta silti yhä useamman ikääntyvän kohdalla näin tapahtuu.
Eläkeläisten tilannetta on vuosi vuodelta heikennetty.
Ostovoima on pienentynyt, ja lukuisat eläkeläiset joutuvat tekemään päivittäin valintoja siitä, ostavatko he ruokaa vai lääkkeitä vai maksavatko laskunsa.
Eläkeindekseihin ei tehty täysimääräisiä korotuksia edellisen hallituksen toimesta, ja perussuomalaisten mielestä tilanne täytyy korjata tulevalla hallituskaudella.
Eläkeläiset ovat koko elämänsä tehneet töitä maamme menestyksen eteen, joten he ovat eläkkeensä ansainneet.
Perussuomalaisten mielestä on väärin, että moni eläkeläinen joutuu kituuttelemaan niin pienellä eläkkeellä, että hädin tuskin saa itselleen ihmisarvoisen elämän.
Matkakustannusten omavastuuosuuksia on systemaattisesti nostettu, mikä johtaa pahimmillaan siihen, että moni vanhus jättää tulevaisuudessa käymättä jopa välttämättömissä hoidoissa tai kuntoutuksessa.
Lääkekorvausten alkuomavastuun luominen ennen Kelakorvauksen saamista oli pienituloisille kestämätön päätös.
Perussuomalaiset katsovat, että niin matka- kuin lääkekorvausjärjestelmät tulee ottaa uudelleen tarkasteluun
ja niitä tulee kehittää oikeudenmukaisella tavalla siten, että pienituloisetkin eläkeläiset saavat tarvitsemansa lääkkeet eivätkä joudu matkakustannusten takia jättämään tarvitsemiaan hoitokäyntejä väliin.
Eläkeläisten kohdalle hallitus loi mielestään oikeudenmukaisen verokompensaatiomallin tasoittamaan indeksileikkausta.
Tosiasiassa se ei edes hyödytä kaikista pienituloisimpia eläkeläisiä.
Pidämme ylipäätään kestämättömänä ratkaisuna sitä, että leikataan jostain ja tilalle luodaan näennäinen verokompensaatio.
Uusien ja taas uusien järjestelmien luominen on epäkäytännöllistä ja tuo lisää kustannuksia valtiolle.
Perussuomalaiset katsovatkin, että tällaisesta päätöksenteosta on päästävä irti
ja huolehdittava riittävästä taloudellisesta turvasta ihmisille jokapäiväiseen arkeen.
Ihmisiä on näilläkin päätöksillä ohjattu yhä enemmän toimeentulotuen suuntaan, jonka tulisi olla aina viime sijainen tukimuoto.
Perussuomalaisten mielestä perusturvan tulee olla niin vahva, että toimeentulotukeen turvautumiselle ei synny tarvetta kuin poikkeustilanteissa.
Perussuomalaiset ovat myös valmiita asettamaan eläkekaton.
Ymmärrämme hyvin, että eläkekaton käyttöönotosta tulisi säästöjä vasta vuosikymmenien kuluttua eikä se siten ratkaise eläkkeiden rahoitukseen liittyviä lyhyen aikavälin ongelmia.
Yritysjohtajien tähtitieteelliset eläkkeet kuitenkin koettelevat jatkuvasti kansalaisten oikeudentajua.
Näin ollen katsomme, että eläkekaton käyttöönotto vahvistaisi eläkejärjestelmäämme liittyvää yleistä oikeudenmukaisuuden tunnetta ja hyväksyttävyyttä.
Vanhuspalvelulaki oikeus valinnanvapauteen
Jokainen ikääntyvä ansaitsee inhimillisen ja riittävän hoivan.
Perussuomalaisten mielestä vanhuspalvelulaki ei riittänyt parantamaan iäkkäiden ihmisten palveluita ja turvaamaan heidän hyvinvointiaan.
Esimerkiksi hoitohenkilökunnan määrä on monin paikoin vielä riittämätön ja katsommekin, että sitova hoitajamitoitus tulee ottaa uudelleen harkintaan.
Kotihoidon tilanne on täysin katastrofaalinen ja vanhukset ovat jopa täysin heitteillä.
Joissain tapauksissa tuntuu, että heitä kärrätään koteihinsa yksin kuolemaan.
Jokainen voi pohtia, millaista on elämä, jossa päivästä toiseen tuijottaa samoja seiniä, vailla mahdollisuutta sosiaalisiin suhteisiin ja keskusteluihin, vailla mahdollisuutta päästä edes ulkoilemaan?
Hoitajien vika tämä ei ole, ja on turha pohtia, miksi hoitajat väsyvät ja vaihtavat alaa, jos he päivästä toiseen joutuvat kokemaan tuskaa vanhusten puolesta.
Yksinäisyys on monille iäkkäille terveysriski.
Yksinäisyyden merkitystä ei siis tule vähätellä, vaan sen vähentämiseen on tartuttava tosissaan.
Perussuomalaisten mielestä on tärkeää huomioida inhimillinen puoli ja iäkkäiden henkinen hyvinvointi myös palveluita järjestettäessä.
Teknologia ei koskaan voi korvata toista ihmistä ja on tärkeää, että ihmisiä ei jätetä teknologian armoille, vaan palveluita kehitettäessä huomioidaan myös sosiaalisen kanssakäymisen merkitys ihmisten kokonaisvaltaiselle hyvinvoinnille.
Perussuomalaiset vaativatkin seuraavia asioita arvokkaan ja inhimillisen vanhuuden turvaamiseksi:
1.Iäkkäille järjestetään riittävät ja laadukkaat sosiaali- ja terveyspalvelut
ja kuntien rahoitus tähän turvataan.
Palvelurakennemuutokset on toteutettava hallitusti.
2.Palveluita on kehitettävä monipuolisesti iäkkäiden eri tarpeisiin
ja palveluiden riittävät resurssit on turvattava niin avo- kuin laitospalveluissa.
3.On huolehdittava siitä, että ympärivuorokautiseen hoitoon pääsevät jatkossakin kaikki sitä tarvitsevat iäkkäät henkilöt.
4.Kuntouttavia palveluita on lisättävä niin avo- kuin laitoshoidon puolella, jotta iäkkäät säilyttävät toimintakykynsä mahdollisimman pitkään.
5.Asiakasmaksujen vaikutuksia vanhusten taloudelliseen selviytymiseen selvitetään
ja ryhdytään välittömästi toimenpiteisiin, jotta vanhusten taloudellinen selviytyminen saadaan turvattua tasavertaisesti sosio-ekonomisesta asemasta riippumatta.
Myös muistisairaiden vanhusten tilanne on hälyttävä.
Kadonneista vanhuksista tehdään vuosittain jopa 1500 ilmoitusta poliisille.
Kaikki nämä tapaukset eivät pääty onnellisesti.
Tämänkin vuoksi on selvää, että vanhustenhuoltoa ei voida viedä siihen suuntaan, että ihmiset pakotetaan asumaan kotona, jos he eivät siellä yksinkertaisesti pärjää tai edes halua olla.
Perussuomalaiset kantavat myös vanhusten palveluasumisen hinnoittelusta suurta huolta.
Hinnoittelusta on tehty myös paikoitellen mielivaltaista.
On selvää, että tämä kehitys on pysäytettävä, ja on huolehdittava, että jokaisella vanhuksella jää riittävästi rahaa asuinkustannusten jälkeen muuhunkin elämiseen.
Liian moni eläkeläinen joutuu selviytyäkseen turvautumaan jopa leipäjonoihin tai tekemään valintoja elämän välttämättömien tarpeiden välillä.
Sotaveteraanit ovat maamme kunniakansalaisia, jotka ansaitsevat kaiken mahdollisen tuen, jota voimme heille tarjota.
Kuntoutusmäärärahoista tulee pitää huolta,
ja myös heidän kohdallaan tulee huolehtia kotiin vietävistä palveluista.
Kaikki sotaveteraanit eivät jaksa tai pysty enää lähtemään kodin ulkopuolelle kuntoutukseen, ja tämän vuoksi palveluja on vietävä koteihin aktiivisesti.
Perussuomalaiset myös katsovat että ns. haitta-asteen rajan alentaminen tulisi ottaa tarkasteluun.
Pidämme myös tärkeänä, että huolehdimme sotaveteraanien puolisoista
sekä kaikista niistä naisista, jotka ovat antaneet oman panoksensa isänmaamme puolustamiseen.
Myöskään sotaorpojen asemaa ei saa unohtaa.
Omaishoitajien arvo tunnustettava
Omaishoitajien tilanne on kestämätön.
Heidän asemaansa on vihdoin ryhdyttävä kaikkien kauniiden puheiden sijaan järjestelmällisesti parantamaan,
kuten perussuomalaiset ovat jo vuosia vaatineet.
Mielestämme omaishoitajien tekemää arvokasta työtä tulee kaikin tavoin tukea ja vahvistaa.
Omaishoitajilta itseltään tuleva viesti on selkeä.
Olemme ottaneet tämän viestin vakavasti ja sitoutuneet siirtämään sen sisällön päätöksentekoon.
Kansallisen omaishoitajatyöryhmän loppuraportin mukaan omaishoidon tuella tehdyn hoitotyön laskennallinen arvo on n. 1,7 miljardia euroa, kun sen kustannukset ovat n. 450 miljoonaa.
Omaishoidontuen on arvioitu vähentävän julkisia menoja 1,3 miljardia euroa.
Omaishoitajien tarve tulee lähivuosina kasvamaan huomattavasti, minkä vuoksi heidän tilanteeseensa puuttumista ei voida enää yhtään lykätä.
Seuraavan hallituksen on tartuttava asiaan määrätietoisesti ja voimakkaasti.
Useammilta hallituksilta on tuloksetta odotettu konkreettisia toimia omaishoitajien tilanteen parantamiseksi.
Perussuomalaiset toteavat, että asianmukainen omaishoitajalaki on tulevaisuudessa välttämätön, jotta omaishoidon käytännöt saadaan yhdenmukaistettua koko maassa.
Kyseessä on paljon muutakin kuin vain taloudellinen tuki joka sekin on toki tärkeä yhdenmukaistaa.
Perussuomalaiset siirtäisivät omaishoidontuen Kelan hoidettavaksi.
Näin turvattaisiin alueellinen tasa-arvo myös omaishoidon rahallisen tuen suhteen.
Tämän lisäksi on luotava tasavertaiset oikeudet eri tukipalveluihin, joilla voidaan vahvistaa omaishoitajien jaksamista.
Kokonaisuudistuksella karsittaisiin kaikki turha byrokratia pois ja turvattaisiin tasa-arvoinen kohtelu kaikille omaishoitajille.
Omaishoitajia on kuitenkin kaikenikäisillä, kaikissa elämäntilanteissa.
Erään ikääntynyttä muistisairasta omaistaan hoitaneen henkilön sanoja lainaten omaishoitajat jättävät pitkiä jäähyväisiä rakkailleen.
Tämä auttaa ymmärtämään, kuinka monin tavoin omaishoitajat sitoutuvat raskaaseen tehtäväänsä, jossa kyse on myös suuresta lahjasta, jonka rakkaalle ihmiselle voi antaa.
Vähin mitä yhteiskunta voi omaishoitajille antaa, on riittävä ja kokonaisvaltainen tuki ja sen myötä arvostus ja kunnioitus.
Sosiaaliturvajärjestelmä oikeudenmukaiseksi
Työllisyysasteen kasvattamiseksi on työnteon oltava kannattavaa kaikissa tilanteissa.
Järjestelmiä on uudistettava niin, että myös osa-aikaisen työn vastaanottaminen on aina taloudellisesti kannattavaa.
Sosiaaliturvamme uudistamisen yhteydessä myös ulkomaille valuvien sosiaalitukien, kuten lapsilisien, virta on tukittava.
Taloutemme ei kestä toimimista koko Euroopan sosiaalitoimistona.
Tulevalla kaudella on tehtävä kaikki toimet myös tukiloukkujen poistamiseksi
ja pieni- sekä keskituloisten tilanteen helpottamiseksi.
Perussuomalaisten tavoitteena on sosiaaliturvajärjestelmän uudistaminen yksinkertaisemmaksi, selkeämmäksi ja kannustavammaksi
sekä paremmin pieni- ja keskituloisista huolehtivaksi.
Epäonnistunut talous- ja sosiaalipolitiikka ovat johtaneet tilanteeseen, jossa yhä useampia ohjataan viimesijaisten tukien käyttäjiksi eli toimeentulotukiasiakkuuteen.
Esimerkiksi indeksileikkauksilla oli vaikutuksia lukuisiin muihinkin tukiin.
Indeksileikkaus kosketti kaikkia työ- ja kansaneläkeindekseihin sidottuja sosiaaliturvan muotoja.
Tällaisia ovat eläkkeiden lisäksi esimerkiksi työttömyysturvan peruspäiväraha, työmarkkinatuki, vammaisetuudet, opintoraha, lapsilisä sekä rintamalisä.
Emme pidä sosiaaliturvan jäädyttämistä oikeansuuntaisena toimenpiteenä.
Se iskisi pahiten juuri pienituloisiin.
Järjestelmien tulee mukautua ihmisten muuttuviin elämäntilanteisiin, ei päinvastoin.
Hyvinvoinnin perustana on osaltaan yksilön oikeus ja vapaus tehdä itseään koskevia päätöksiä itsenäisesti.
Tähän kuuluvat myös taloudellinen itsemääräämisoikeus ja riittävä toimeentulo, jolla ihminen saa määrätä oman elämänsä perusasioista.
Perussuomalaiset ymmärtävät, että vaikeina aikoina on tehtävä koviakin päätöksiä.
Meille kysymys on kuitenkin myös sosiaalisesta oikeudenmukaisuudesta, joka pohjautuu meille tärkeisiin arvoihin.
Suomeen on pyritty luomaan useamman kerroksen suomalaisia.
Rikkaat rikastuvat ja köyhät köyhtyvät.
Tässä tavoitteessa on valitettavasti onnistuttu.
Eriarvoistaminen ja ihmisarvon polkeminen eivät ole perussuomalaisia arvoja.
Työvoiman tarveharkinta säilytettävä
Työttömiä Suomessa on jo lähes puoli miljoonaa, kun mukaan lasketaan erilaisissa työllisyyspalveluissa mukana olevat henkilöt.
Perussuomalaiset ovat huolestuneita muiden puolueiden halusta poistaa niin sanotun tarveharkinnan työmarkkinoilta.
Tarveharkinnalla on pystytty rajaamaan EU- ja ETA-alueen ulkopuolelta tulevaa halpatyövoimaa.
Halpatyövoimamarkkinoiden luomisella saadaan aikaan tilanne, jossa suomalaisen työn hinta poljetaan ja samalla poljetaan myös työhaluisen ja -kykyisen arvo.
On uhkana, että luodaan järjestelmä, joka entistä vähemmän kannustaa työntekoon.
Tästä kehityksestä on esimerkkejä muualta Euroopasta, joissa maahanmuuttajat on työllistetty pienillä palkoilla ja maan kansalaisille sen sijaan ei löydy töitä.
Perussuomalaiset vastustavat tarveharkinnan poistoa
ja kaikkia sellaisia toimia, joilla työstä tehdään epäedullinen vaihtoehto.
EU osana suomalaista sosiaaliturvaa
EU:n tavoite on ollut yhdenmukaistaa eri maiden sosiaaliturvajärjestelmät ja seuraava tavoite on yhdenmukaistaa työttömyysturvan myöntämisen perusteita.
EU pyrkii syventämään näin liittovaltion integraatiota.
Perussuomalaiset eivät tätä kehitystä hyväksy,
ja olemme järjestelmällisesti vastustaneet eduskunnassa kaikkia esitettyjä toimenpiteitä, joilla tätä pyrkimystä on edistetty.
Kaikki muut puolueet ovat olleet mukana muun muassa avaamassa terveydenhuoltoja sosiaaliturvajärjestelmäämme jopa kolmansista maista saapuville.
Suomen asumisperusteinen sosiaaliturva on kuitenkin Euroopassa poikkeuksellinen, ja sitä joudutaan selkeiden EU:n kautta tulevien ongelmien vuoksi tulevaisuudessa tarkastelemaan uudelleen
sen lisäksi, että sen kestävyysongelmiksi tulee mm. väestön ikärakenne.
Useissa EU-maissa sosiaaliturvajärjestelmä perustuukin työhön ja/tai vakuutusmaksuihin.
Merkittävä ongelma onkin, että EU:n tasolla on erilaisia järjestelmiä, joiden yhteensovittaminen on hyvin vaikeaa.
Suomen ei tulisi olla miltään osin mukana tässä yhteensovittamismenettelyssä, vaan meidän tulisi huolehtia järjestelmän kestävyydestä kansallisesti myös tulevaisuudessa.
Suuri ongelma on, että maksamme sosiaalitukia ulkomaille, ulkomaiden kansalaisille tilapäisen maassa oleskelun ansiosta.
Todellisuudessa muiden EU-kansalaisten ei tarvitse edes asua Suomessa saadakseen esimerkiksi lapsilisää tai kotihoidontukea.
Kukaan ei edes tiedä, paljonko ja mitä maksamme ulkomaille eri tulonsiirtoina.
Näin ei voi jatkua.
EU:n pyrkiessä järjestelmällisesti yhdenmukaistamaan sosiaaliturvajärjestelmiä, on kohtuullisen selvää, että Suomessa, jossa on kuitenkin suhteellisesti korkea sosiaaliturva esimerkiksi Etelä- ja Itä-Euroopan maihin verrattuna, tämä tarkoittaisi suomalaisen sosiaaliturvatason merkittävää alenemista.
Pahimmillaan kehitys voisi johtaa jopa siihen, että suomalaisten veroeuroilla kompensoidaan muiden maiden sosiaaliturvaa.
Suomessa on kuitenkin moniin maihin verrattuna kohtuullisen kattava sosiaaliturvajärjestelmä, ja tähän on verrattain helppoa päästä nykyisellään käsiksi.
Perussuomalaiset vastustavat tätä kehitystä.
Katsomme, että kansallinen hyvinvointi on etusijalla.
Vaikeina aikoina on huolehdittava ensisijaisesti oman maan kansalaisten hyvinvoinnista.
Aiemmat hallitukset yksi toisensa jälkeen ovat kuitenkin valinneet juuri päinvastaisen linjan.
Pidämme häpeällisenä, että meillä ihmiset joutuvat jonottamaan leipäjonoissa itselleen ruokaa samalla kun avaamme sosiaaliturvaa ja terveydenhoitoa koko maailmalle.
Useat EU-maat, esimerkiksi Iso-Britannia, ovat ryhtyneet toimiin saadakseen sosiaaliturvajärjestelmänsä enemmän kansalaisuusperusteiseksi, mutta myös alkaneet vaatia maahanmuuttajilta vahvempaa osoitusta kyvystä ja tahdosta hankkia toimeentulo muutoin kuin sosiaaliturvajärjestelmän kautta.
Suomessa on ryhdyttävä tekemään samansuuntaisia päätöksiä.
Meidän on ryhdyttävä asettamaan rajoituksia sosiaaliturvan maksamiselle, jos aiomme saada rakenteet kestämään ja turvata suomalaisille edes kohtuullisen sosiaaliturvan tulevaisuudessa.
Suomi ei voi olla koko maailman sosiaalitoimisto.
Byrokratian ja lainsäädännön karsiminen - järjestelmät oltava ihmisille, ei päinvastoin
Byrokratia ja viranomaiskoneisto ovat tuttuja sanoja monille.
Aivan liian moni jää vaille itselleen kuuluvia palveluja tai tukimuotoja, koska he väsyvät hakemaan oikeutta, kokevat tuen hakemisen ja saamisen hyvin hankalana tai eivät edes tiedä kaikista oikeuksistaan.
Kaikilla ei ole myöskään läheisiä, jotka voisivat näiden oikeuksien puolesta taistella.
Suomeen on luotu hajanainen ja monin tavoin liian tulkinnanvarainen ja vaikea tukijärjestelmä, jota paikkaillaan sattumanvaraisesti.
Kokonaiskuvaa ja lakien vaikutuksia ei arvioida riittävästi.
Yhteiskunnan ei tule monimutkaistua niin, että palveluita saavat vain ne, jotka niitä osaavat hakea.
Muuten seurauksena on, että hyväosaisten palvelut paranevat ja huono-osaiset jäävät entistä helpommin oman onnensa nojaan.
Ihmisen sosio-ekonomisen aseman ei tule määrittää hänen mahdollisuuksiaan saada palveluita.
Palvelujen kehittämisessä tulee huomioida eri asiakasryhmien kyvyt ja tarpeet.
Viranomaistoiminnassa on pyrittävä yhden luukun periaatteeseen.
Tämänkin vuoksi sosiaaliturvajärjestelmämme on välttämätöntä uudistaa.
Nykyisellään se on pirstaleinen eikä palvele tehokkaasti.
Home- ja kosteusvaurioista kärsivien tilanne on perussuomalaisten mielestä heikko.
Vaadimme, että seuraavalla hallituskaudella ryhdytään viipymättä toimenpiteisiin, joilla näiden ihmisten terveydenhuoltopalveluita vahvistetaan
ja heidän sairauksiensa tunnistamiseen myös panostetaan niin tutkimuksellisesti kuin ammattilaisten joukossa.
Lisäksi pidämme välttämättömänä, että home- ja kosteusongelmista työpaikallaan sairastuneiden työntekijöiden kohdalla lakiin kirjataan selkeästi tukitoimenpiteet, joilla heidän oikeusturvaansa parannetaan
ja varmistetaan, ettei kukaan jäisi vaille sosiaaliturvaa mahdollisen työkyvyttömyyden vuoksi.
Työntekijöiden tueksi ja turvaksi on luotava selkeä tukijärjestelmä myös mahdollisen työpaikan vaihdon tukemiseksi ja riittävän taloudellisen turvan varmistamiseksi.
Tapaturmaisesti vammautunut tai potilasvahinkoa kärsinyt kansalainen ei Suomessa perussuomalaisten mielestä saa oikeutta, vaikka lain mukaan kansalaisten tulisi olla yhdenvertaisia toimeentuloturvaan liittyvissä perusoikeuksissa.
Potilasvakuutusoikeus on saanut vuosien ajan arvostelua puolueellisista ja vääristä päätöksistä.
Työkykynsä tapaturmaisesti tai ammattitaudin vuoksi menettäneen kansalaisen ääni ei kuulu.
Vakuutusyhtiöiden prosessit on avattava ja järjestelmän puutteet on tuotava kokonaisuudessaan päivänvaloon.
Näitä työkykynsä menettäneitä ja vakuutusyhtiöiden papereiden perusteella työkykyiseksi arvioimia kansalaisia on Suomessa kymmeniä tuhansia.
Nämä henkilöt joutuvat käytännössä yksin taistelemaan oikeuksistaan eri instansseja vastaan; vakuutusyhtiöitä, Kelaa ja vakuutusoikeutta sekä potilasvahinkokeskusta vastaan.
Monet ovat käyneet tätä taistelua jopa vuosikymmeniä – osa on luovuttanut väsyttyään taisteluun.
Perussuomalaiset katsovat, että asia on nostettava esiin seuraavan hallituksen toimesta ja ihmisten mielivaltainen pompottelu on tältäkin osin loputtava.
On luotava järjestelmä, joka on oikeudenmukainen ja läpinäkyvä, ja turvaa kaikille ihmisille tasavertaisen kohtelun lain edessä.
Vammaispalvelut
Perussuomalaiset pitävät tärkeänä, että vammaisia henkilöitä koskevaa lainsäädäntöä kehitetään aktiivisesti vastaamaan paremmin näiden henkilöiden tarpeita,
ja sitä täsmennetään, jotta tulkinnanvaraisuutta ei jää liiaksi kuten nyt on tapahtunut.
Nykykäytäntö on pahimmillaan aiheuttanut tilanteita, joissa vammainen henkilö tai hänen omaisensa ovat joutuneet pitkiin valitusprosesseihin eri viranomaisten kanssa saadakseen edes lakisääteiset palvelut ja etuudet.
YK:n vammaisten sopimuksen ratifiointi tulee saada päätökseen heti seuraavan hallituksen toimesta.
Tämä vaatii myös kansallisen lainsäädännön täsmentämistä itsemääräämisoikeuden osalta.
Pidämme tärkeänä YK:n sopimuksen edellyttämää siirtymistä järjestelmiin, jotka tukevat yksilön oikeutta päätöksentekoprosesseissa.
Kannatamme myös sitä, että sopimuksen toteutumista valvomaan perustetaan riippumaton valvontaelin, jolla tulee olla riittävä asiantuntemus.
Tätä kautta on myös mahdollista lisätä yleistä tietoisuutta vammaislainsäädännöstä
ja varmistaa erityisesti, että tieto vammaisten oikeuksista ja niihin liittyvästä lainsäädännöstä saavuttaa vammaisten henkilöiden kanssa työskentelevät entistä paremmin.
Perussuomalaiset pitävät tärkeänä, että vammaisten henkilöiden mahdollisuuksia vaikuttaa heitä koskevaan päätöksentekoon vahvistetaan.
Katsomme, että vammaisten henkilöiden itsemääräämisoikeuden
ja yhdenvertaisen kohtelun tulee toteutua niin lain edessä kuin osana kaikkea yhteiskunnan toimintaa.
Pidämme tavoiteltavana toimivaa edunvalvontajärjestelmä ja siihen liittyvää tuetun päätöksenteon järjestelmää, jotka auttaisivat vammaisia ihmisiä tekemään omaa elämäänsä koskevat päätökset ja toisaalta suojelisivat heitä oman päätöksenteon kielteisiltä vaikutuksilta sekä toisten hyväksikäytöltä.
Katsomme, että tuettua päätöksentekoa on kehitettävä sekä lainsäädännön tasolla että käytännön toimintatapana.
Perussuomalaisille on tärkeää, että kaikilla on tasavertaiset oikeudet osallistua yhteiskunnalliseen keskusteluun.
Tässä on vielä paljon tehtävää.
Näemme vammaisten lasten ja nuorten sekä perheiden aseman vahvistamisen osana perhepoliittista ohjelmaa.
Vastustamme sitä, että vammaisia henkilöitä käytetään ns. halpatyövoimana eri toimenpiteiden kautta.
Heille, aivan kuten kaikille muillekin, kuuluu tehdystä työstä asianmukainen palkka.
Sillä vahvistetaan myös itsenäisyyttä ja itsemääräämisoikeutta omasta elämästä.
Tulevassa sosiaali- ja terveydenhuollon rakenneuudistuksessa on huomioitava vahvasti vammaisten asema
sekä heidän mahdollisuutensa vaikuttaa niihin palveluihin, joita heille annetaan.
Lisäksi korostamme kaikenlaisen osallisuuden ja esteettömyyden edistämistä.
Vammaisten ihmisten jokapäiväisestä arjesta selviytymiseen tarkoitetut palvelut on irrotettava hankintalain kilpailuttamissäännösten piiristä.
Alkoholipolitiikka/päihdepalveluiden saatavuus
Alkoholipoliittinen keskustelu on avattava.
On uskallettava myöntää, että nykyinen säätelyn ja kontrollin tie ei ole ollut toimiva.
Alkoholiveroa tulisi tarkastella osana kokonaiskeskustelua.
Perussuomalaiset katsovat, että nykyisenkaltainen alkoholipolitiikka on johtanut tilanteeseen, jossa sekä alkoholin myynnin että palvelualan verotuloja valuu Suomesta suoraan Viroon.
Virosta tuotavan alkoholin määrä on kasvanut merkittävästi.
Tällä on suuria kansantaloudellisia vaikutuksia, ei vain verotulojen menetyksenä
vaan myös pk-sektorin yrittäjien toimintaedellytysten kautta.
Lisäksi nykyinen alkoholipolitiikka vaikeuttaa huomattavasti myös matkailu- ja ravintola-alan toimintaa.
Nykyinen alkoholipolitiikka vaikuttaa merkittävästi elinkeinoelämämme edellytyksiin myös panimoalalla.
Perussuomalaiset pitävät tärkeänä, että pienpanimoiden toimintaedellytyksiä parannetaan nykyisestä.
Ylipäätään lainsäädäntöä on muutettava siihen suuntaan, että suomalaisten toimijoiden toimintaedellytyksiä vahvistetaan ulkomaalaisiin toimijoiden nähden
ja parannetaan mahdollisuuksia laajentaa toimintaa globaaleille markkinoille.
Kyse on laajasta kokonaisuudesta, josta on uskallettava puhua.
Perussuomalaiset eivät missään nimessä väheksy sitä inhimillistä kärsimystä, jota alkoholin liikakäyttö aiheuttaa yksilölle tai hänen läheisilleen.
Emme väheksy myöskään kansantaloudellisia ja -terveydellisiä seurauksia.
Katsomme kuitenkin, että alkoholipoliittista keskustelua käytäessä tulee puhua myös alkoholin liikakäyttöön johtavista syistä eikä vain seurauksista,
ja ryhtyä tunnistamaan aiempaa vahvemmin ne riskitekijät, jotka alkoholin liikakäyttöön voivat johtaa.
Kukaan ei ole minkään päihteen ongelmakäyttäjä syntyessään.
On hyvin tiedossa, että elämän muutokset ja kriisit kuten yksinäisyys, läheisen kuolema, työttömyys, oma sairastuminen ja taloudelliset vaikeudet altistavat paitsi masennukselle myös sen myötä päihteiden lisääntyvälle käytölle.
On paradoksaalista, että samalla kun alkoholin käyttöä pyritään rajoittamaan erilaisin toimenpitein, ei olla laisinkaan huolissaan siitä, että reilusti yli 400 000 eri-ikäistä suomalaista syö päivittäin erityyppisiä mielenterveyslääkkeitä, joista osa on suoraan laillistettuja päihteitä ja joiden pitkäaikaisvaikutuksista on verrattain vähän tietoa.
Suurin osa suomalaisista on alkoholin kohtuukäyttäjiä, jotka vastuullisesti opettavat myös seuraaville sukupolville kohtuukäytön mallin.
Lasten ja nuorten juomisesta olemme luonnollisesti huolissamme.
Eri tutkimuksin on kuitenkin voitu osoittaa, että ns. päihdevalistus- ja asennekasvatuksen vaikutukset eivät ole niin vahvoja kuin usein annetaan ymmärtää.
Se, millainen itsetunto ja minäkuva nuorella on, vaikuttaa paljon suhtautumiseen päihteisiin.
Samoin vaikuttaa se, millaisia mahdollisuuksia ja onnistumisen sekä osallisuuden kokemuksia niin itsensä kanssa kuin osana yhteisöä lapselle tai nuorelle kyetään tarjoamaan.
Aivan oma lukunsa ovat ne lapset ja nuoret, jotka ajautuvat päihteiden käyttäjiksi perheiden sosio-ekonomisten tai ylisukupolvisten mallien myötä.
Heidän kohdallaan elämän mielekkyyden löytäminen, yhteiskuntaan kiinnittyminen ja oman paikan löytyminen tuottavat vaikeuksia tai syrjäytymisriski on huomattavan suuri.
Näihin lapsiin ja nuoriin tulisikin tarttua vahvasti, riittävän ajoissa.
On karmaisevaa, jos eri päihteiden katkaisuhoitoa tarvitsevat jopa 10-vuotiaat lapset.
Kyse ei ole vain alkoholista, vaan monista muistakin päihdyttävistä aineista.
Perussuomalaiset eivät missään tapauksessa kannata kannabiksen laillistamista.
Päihdekuntoutus
Pidämme tärkeänä, että päihdekuntoutusta laajennetaan
ja kehitetään kokonaisvaltaisesti.
On useita esimerkkejä siitä, että esimerkiksi raskaana olevat, päihteitä käyttävät äidit eivät pääse vieroitushoitoon tasavertaisesti eri puolilla Suomea.
Monet heistä olisivat erittäin motivoituneita vieroitukseen ja hoitoon.
On ymmärrettävä, että päihdeongelma on sairaus, johon johtavat hyvin monenlaiset syyt.
Siksi ajoissa puuttumisen ja riskien tunnistamisen olisi oltava kaiken päihdepolitiikan lähtökohta.
Valitettavasti kaikki eivät hoitoon kuitenkaan ole motivoituneita, ja tämän vuoksi meillä syntyy vuosittain useita Fas- tai Fae-lapsia.
Perussuomalaiset olisivat valmiita harkitsemaan myös ns. pakkohoitoa niissä tilanteissa, joissa syntymättömän lapsen etu ja hyvinvointi ovat vaarassa.
Syntymätön lapsi ei voi vaikuttaa itse omaan tilanteensa, ja näin ollen katsomme, että syntymättömän lapsen oikeuksien tulisi mennä kaiken muun edelle.
Mielenterveyspalvelut ja kansallinen itsemurhien ehkäisyohjelma
Suomessa on 1990-luvun lamavuosista lähtien ajettu mielenterveyspalveluja systemaattisesti ja dramaattisestikin alas.
Laitoshoidon paikkoja on vähennetty kovalla kädellä kuitenkaan lisäämättä avohuollon palveluja.
Tämä näkyy yhteiskunnassa monin eri tavoin.
Liian moni jätetään pelkän reseptin varaan, ja ainoa hoitokontakti voi olla reseptien uusinta.
Mielenterveyspalveluissa tulisi vahvistaa varhaista avunsaantia
ja lisätä matalan kynnyksen palveluja.
Tutkimuksissa on havaittu, että jo lyhytkestoinen terapia auttaa monia niin, että lääkitykselle ei ole tarvetta.
Terapiapalveluiden saanti on kuitenkin hyvin vaihtelevaa eri puolella Suomea, ja hoitoon pääsy voi venyä kuukausien odotukseksi.
Kaikki eivät jaksa odottaa avunsaantia.
Jokainen lopulliseen päätökseen ajautuva on liikaa.
Heitä on kaikissa ikäluokissa.
Lisäksi on suuri riski, että hoitamattomana mielenterveysongelmat johtavat esimerkiksi alkoholin liikakäyttöön, mielenterveyslääkkeiden sekä alkoholin yhteiskäyttöön tai muiden päihteiden käyttöön.
Suomessa ei ole karsittu vain mielenterveyspalveluista vaan myös päihdehoidoista.
Tämä on perussuomalaisten mielestä ongelmallista.
Päihdeongelman taustalla on usein hoitamaton mielenterveysongelma.
Päihdeongelman syntymisen jälkeen hoitoon pääsy voi viedä pitkään tai hoito on tehotonta.
Nämäkin asiat tulisi nähdä kokonaisuutena, sillä niillä on suuri merkitys niin kansanterveydellisesti kuin -taloudellisesti.
Reilusti yli 400 000 suomalaista syö päivittäin erityyppisiä mielenterveyslääkkeitä.
Erittäin huolestuttavaa on ollut kehitys, jossa mielenterveyslääkkeiden määrääminen jo murrosikäisille ja nuorille aikuisille on lisääntynyt viimeisen vuosikymmenen aikana.
Perussuomalaisten mielestä on kestämätöntä, että nuoriakin hoidetaan tarjoamalla ensimmäiseksi lääkereseptiä.
Mielenterveysongelmat ajavat yhä useamman myös ennenaikaiselle eläkkeelle, mikä on valtava menetys kansantaloudellisesti, inhimillisestä kärsimyksestä puhumattakaan.
Jokainen elämä on ainutlaatuinen ja arvokas.
Jokainen itsemurha on liikaa.
Läheisten ihmisten menetyksen tuskaa ja siihen sisältyviä lukemattomia tunteita ei kenenkään tulisi joutua kokemaan.
Perussuomalaiset kannattavat itsemurhien ehkäisyyn tähtäävän ohjelman käynnistämistä kansallisella tasolla.
Tällaisten kansallisten ohjelmien avulla on muissa maissa onnistuttu ehkäisemään itsemurhia.
Suomi on aikoinaan ollut ensimmäinen maa, jossa kansallinen itsemurhien ehkäisyohjelma otettiin käyttöön, mutta sittemmin ohjelma on kuitenkin unohtunut.
Nyt on aika päivittää ohjelma ja ottaa se uudelleen käyttöön.
Näin saataisiin luotua myös yhtenäisiä toimintatapoja.
Tiedämme paljon kohonneiden itsemurhariskien syistä.
Kuitenkaan niitä ei osata eri palveluissa riittävästi tunnistaa.
Koulu- tai työpaikkakiusaaminen, yksinäisyys ja elämän tarkoituksen katoaminen on monelle arkipäivää, kaikissa ikäryhmissä.
Elämän eri kriisit ja muutokset ovat aina myös kohonnut riski sairastua syvään masennukseen, joka voi johtaa jopa itsemurhaan.
Oleellista on, että ihminen ei jää vaikeuksien kanssa yksin.
Monessa tapauksessa ihminen itse tai hänen omaisensa ovat turhaan taistelleet tarvitun hoidon saamiseksi.
Mielenterveysongelmien ympäriltä on saatava häpeän tunne pois, jotta avun hakeminen olisi helpompaa.
Keskimäärin jopa enemmän kuin viisi nuorta aikuista jää päivittäin mielenterveyssyistä eläkkeelle.
Puhutaan kadotetusta sukupolvesta eli tuhansista nuorista, joista kukaan ei tiedä mitään ja jotka ovat pudonneet kaikkien turvaverkkojen ulkopuolelle.
Perussuomalaiset eivät halua enää yhtään tällaista sukupolvea Suomeen.
Asioita ei tässä vaiheessa korjata kevyillä kosmeettisilla toimenpiteillä, kuten luomalla nuorisotakuita tai muita vastaavia uusia järjestelmiä, jotka kaatuvat viimeistään byrokratiaan tai riittämättömän rahoitukseen.
Katsomme, että osana perhepoliittista ohjelmaa tarvitaan lasten ja nuorten kohdalla huomattavia vahvistuksia ennalta ehkäisyyn, varhaiseen puuttumiseen ja tarvittaessa myös riittäviin terapiapalveluihin.
Hoitamattomana nämä lapset ja nuoret ovat suuressa vaarassa syrjäytyä tai altistua monenlaiselle kaltoin kohtelulle.
Heijastumat voivat vaikuttaa koko elämänkaareen ja mahdollisuuksiin olla osa osallisena yhteiskunnassa.
Tarvitaan entistä enemmän ammattilaisten yhteistoimintaa
sekä esimerkiksi nuorisotyön eri muotojen vahvistamista.
Yksikin aikuinen voi olla ratkaisevassa asemassa auttamaan lasta/nuorta elämässä eteenpäin.
Lainsäädännön on mahdollistettava kaikin tavoin eri ammattilaisten yhteistyö ei luotava esteitä ja hidasteita, kuten nyt on tapahtunut.
Nuorten mielenterveyskuntoutujien kohdalla pidämme tärkeänä, että kuntoutustoimintaa kehitetään ja se on aito mahdollisuus yhä useammalle nuorelle.
Perussuomalaisten koulutuspoliittinen ohjelma 2015
Perussuomalainen koulutuspolitiikka
Suomen hyvinvointi tarvitsee jokaisen osaamista.
Huoltomiehiä ja hoitajia, maistereita, kisällejä ja mestareita.
Perusopetuksen Rapautuminen on Pysäytettävä
Rakentamalla koulurauhaa
järkeistämällä opetussuunnitelmauudistuksia ja kehittämishankkeita
panostamalla iloiseen, mutta hyviä tapoja korostavaan opetukseen yhteistyössä huoltajien kanssa
pienryhmät takaisin
opettamalla ja tukemalla oppimista tieto- ja viestintätekniikkaa hyödyntämällä
Ei saa kiusaa!
Nollatoleranssi koulukiusaamiseen
Rakentamalla ja korjaamalla
turvalliset oppimisympäristöt
hyödyntämällä uutta teknologiaa
ottamalla käyttöön elinkaariajattelu
laissa määriteltävä selvemmin opettajan oikeudet ja velvollisuudet
Perussuomalaisten mielestä lasten kasvatusvastuu on ensisijaisesti aina kodilla,
mutta myös kouluilla on vastuunsa.
Koska yhteiskunnassamme esiintyy koko ajan enemmän ns. häiriökäyttäytymistä, on meidän huolehdittava, että oppimisen ja kasvatuksen edellytykset eivät murene.
Opetuksessa tulee painottaa nykyistä enemmän sosiaalisia taitoja ja hyvekasvatusta tavoitteena kasvattaa nuorisosta vastuuntuntoisia kansalaisia.
Iloiseen, hyviä tapoja korostavaan opetukseen tulee pyrkiä yhteistyössä huoltajien kanssa.
Kunnon kansalaisuus on yhteiskunnan kannalta vahvinta sosiaalista pääomaa.
Pätevät ja osaavat opettajat ovat onnistuneen koulutuspolitiikan selkäranka.
Innostunut, kannustava ja järjestyksen pitävä opettaja saa aikaan kunnioitusta ja oppimishalukkuutta.
Opettajille on taattava työrauha, jotta he voivat keskittyä perustyöhönsä, opettamiseen.
Hallinnolliset tehtävät ja kehittämishankkeet on pidettävä järkevissä mittasuhteissa.
Opettajalle on annettava mahdollisuus ylläpitää järjestystä opetuksessa.
Peruskoulun opetusryhmille tulee säätää enimmäiskoot.
Luokilla 1-4 enimmäiskoon tulisi olla 18 oppilasta ja myöhemmillä luokilla 24 oppilasta.
Opettajien ja rehtoreiden tulee käyttää myös luokalle jättämisen mahdollisuutta rohkeammin silloin, kun se on oppilaan etu.
Erityisoppilaita ei pidä väkisin yrittää integroida normaaleihin luokkiin, vaan heille on tarvittaessa järjestettävä omaa erityisopetusta pienryhmissä.
Opetus erityisluokalla on sitä tarvitsevan oppilaan oikeus ja etu.
Ongelmatapauksissa painopiste on siirrettävä korjaavasta työstä ennaltaehkäiseviin toimiin.
Kieltä osaamattomat maahanmuuttajalapset on ensin laitettava erilliseen kielenopetukseen ennen normaaleihin opetusryhmiin sijoittamista.
Kunnissa, joissa maahanmuuttajaväestö on päässyt keskittymään tietyille alueille, maahanmuuttajataustaisia oppilaita tulisi pyrkiä hajauttamaan eri kouluihin.
Maahanmuuttajaoppilaiden keskittyminen vain tiettyihin kouluihin heikentää heidän sopeutumistaan suomalaiseen yhteiskuntaan.
Luonnontieteiden opetusta tulee vahvistaa muuttamalla opetusta ilmiöpohjaiseksi ja kokeelliseksi.
Nykyinen oman uskonnon opetus tulee säilyttää.
Perussuomalaiset eivät halua antaa millekään uskontokunnalle oikeutta sijoittaa omia “oikeaoppisuusvahtejaan” uskontoa käsitteleville oppitunneille.
Ylemmillä luokilla vieraiden uskontojen ja etiikan opetuksen tulee olla yhteistä kaikille luokan oppilaille uskontokunnasta tai katsomuksesta riippumatta.
Jatkossakin kouluissa pidetään joulujuhlat ja lauletaan suvivirret.
Koulujen sisäilmaongelmat on ratkaistava nopealla aikataululla.
Suomella ei ole varaa vaarantaa koulujen henkilökunnan ja oppilaiden terveyttä näennäisillä säästöillä, joita saadaan sähkö- ja lämmityskulujen säästöillä öisin ja viikonloppuisin.
Sisäilmaongelmissa olevat koulurakennukset on korjattava tai purettava.
Uudet koulut tulee rakentaa monikäyttöisiksi ja helposti toiseen tarkoitukseen muunnettaviksi.
Monimuotoinen opetus turvattava
Peruskouluissa ihmisläheisyyden painottaminen ja yksilön huomioon ottaminen on tärkeää.
Suomi ei ole massayhteiskunta, eikä siitä sellaista saa tulla.
Koulutus on tie sekä yksilön että yhteiskunnan hyvinvointiin.
Kouluvuodet alusta saakka ovat jokaisen ihmisen kehitykselle hyvin ratkaisevat.
Koulumuistoja on jokaisella, kaverit ja opettajat muistetaan opitun asian lisäksi.
Opetuksen on oltava monipuolista
ja sen on tuettava erilaisia taipumuksia.
Lahjakkuutta on pyrittävä tukemaan
ja myöhemmillä luokilla on annettava mahdollisuus valinnaisiin opintoihin oppilaan omien kiinnostuksen kohteiden mukaisesti.
Ruotsin kielen opetus tulee säätää vapaaehtoiseksi
ja näin vapautuisi aikaa myös muille kielille.
Kaikki eivät ole kirjatoukkia, joten taide- ja käsityöaineiden suurempi valinnainen tarjonta on kannatettavaa.
Liikunnan lisääminen kouluissa olisi jo pelkästään kansanterveydellisestikin viisasta.
Liikunnan ja taiteen osalta perussuomalaiset olisivat valmiita poistamaan arvioinnin.
Myös yksilölliseen opinto-ohjaukseen tulee panostaa huomattavasti enemmän peruskoulun viimeisillä luokilla tukemaan jatko-opiskeluvalintoja.
Perussuomalaisten mielestä lähi- ja kyläkoulut tulisi tarpeen vaatiessa säilyttää vaikka tarjoamalla keskusta-alueen lapsille mahdollisuus opiskella pienemmässä koulussa.
Se edistäisi ratkaisuna kestävää kehitystä, monimuotoisuutta, yksilöllistä opetusta yhteisöllisessä ilmapiirissä sekä myös alueiden elinvoimaisuutta.
Lähikoulujen massalakkautukset ovat vääränlaista tasapäistämistä.
Toisen asteen kouluverkko on säilytettävä
Toisen asteen kouluverkko on säilytettävä riittävän kattavana
ja rahoitusmallit on rakennettava siten, että ne ovat tasapuoliset niin suurilla kuin pienilläkin laadukkailla koulutuksen järjestäjillä.
Mahdollisimman monen opiskelijan on voitava käydä koulua kotoa käsin.
Opetustyön ja työelämän yhteistyötä on lisättävä
Peruskoulun jälkeisen koulutusjärjestelmän yrittäjyyskasvatusta on monipuolistettava
ja hyödynnettävä avoimen oppimisympäristön mahdollisuuksia.
Opetuksen tueksi on otettava entistä enemmän verkkoympäristön tarjoamat “tiedon valtatiet”.
Tässä tulee hyödyntää avoimen oppimisympäristön mahdollisuuksia.
Oppimateriaalia tulee siirtää vaiheittain avoimeen verkkoympäristöön tavoitteena yleinen, yhteinen ja jatkuvasti täydennettävä kansallinen oppimateriaalipankki laatuja tekijänoikeudet huomioon ottaen.
Ammatillinen koulutus
ammatillisen koulutuksen lähiopetustunteja tulee lisätä merkittävästi nykyisestä
oppisopimusjärjestelmä osaksi ammatillista koulutusta tavoitteena siirtyä joustavasti koulutuksesta työelämään
aikuisten oppisopimuskoulutus saatava tunnetummaksi näyttötyön tasosta tinkimättä
Mestareita ja kisällejä.
Mestari- ja kisällimallin käyttöönotto
Ammatillisen koulutuksen järjestäjäverkko on säilytettävä riittävän kattavana
ja rahoitusmallit on rakennettava siten, että ne ovat tasapuoliset niin suurilla kuin pienilläkin koulutuksen järjestäjillä.
Rahoitusmallien tulee perustua laadullisiin ja työllistymistä edistäviin mittareihin.
Ammatillisen koulutuksen lähiopetustunteja tulee lisätä merkittävästi.
Arvosteluasteikko on muutettava malliin 1-5.
Oppisopimuskoulutuksen järjestäjiksi tulee perustaa itsenäisiä organisaatioita, jotka järjestävät tai hankkivat teoriaopetuksen ja valvovat työpaikkakoulutuksen tasoa ja sujuvuutta.
Työpaikkakouluiksi valittujen yritysten työkouluttajia ja oppilaita tulee tukea säännöllisesti tavoitteena ammatin teorian ja käytännön ajallisesti läheinen kohtaaminen.
Nuorena oppisopimuskoulutuksella suoritetun tutkinnon tulee olla kaikilla tavoin mitattuna samanarvoinen kuin ammatillisessa oppilaitoksessa suoritettu tutkinto.
Ammattitaidon ylläpitoa ja kehittämistä on tuettava koko työuran ajan toimivalla aikuiskoulutuksella.
Myös aikuisten oppisopimuskoulutus on saatava tunnetummaksi vaihtoehdoksi.
Lukiokoulutus
riittävän tiivis lukioverkko säilytettävä
lukioiden välistä yhteistyötä lisättävä
verkko-opintojen hyödyntämistä lisättävä
lukioiden ja yliopistojen yhteistyötä lisättävä opiskeluvalmiuksien parantamiseksi
Lukioiden välistä yhteistyötä puolestaan kannattaisi lisätä.
Myös lukioiden ja yliopistojen yhteistyötä on aukaistava opiskeluvalmiuksien parantamiseksi.
Opintojen keskeyttämistä on vähennettävä lisäämällä oikea-aikaisia sosiaalisia tukitoimia, lähi- ja erityisopetusta, samalla, kun annetaan riittävän yksilöllistä opinto-ohjausta.
Toisen asteen duaalimalli tulee säilyttää.
Aikuiskoulutus
ammattitaidon ylläpitoa on tuettava koko työuran ajan
uuteen ammattiin myös aikuisena riittävästi tuetun oppisopimusjärjestelmän avulla
Aikuisena oppisopimuskoulutuksella suoritetun tutkinnon tulee olla kaikilla tavoin mitattuna samanarvoinen kuin ammatillisessa oppilaitoksessa suoritettu tutkinto.
Ammatillista Korkeakoulutusta Yritysten tarpeisiin
Ammattikorkeakoulut
ammattikorkeakoulujen alueellista vaikuttavuutta kehitettävä syventämällä yhteistyötä entisestään yritysten kanssa > joustavasti opinnoista työelämään
ammattikorkeakouluille enemmän roolia yritysten henkilöstön ammattitaidon ylläpidossa ja kehittämisessä
mahdollisuus syventää ylempiä opintoja työelämälähtöisesti
ammattikorkeakoulujen lisättävä muuntokoulutusta
Ammattikorkeakoulujen hyväksikäyttöä alueellisina PK-sektorin kasvun lisääjinä tulee kehittää entisestään ottamalla käyttöön innovaatiosetelijärjestelmä.
Ammattikorkeakoulujen rahoitusmallissa on painotettava enemmän innovaatioita kuin tutkimusta ja kehitystoimintaa.
Työllistymisen ja alueellisen vaikuttavuuden osuutta rahoitusmallissa on korostettava.
Ammattikorkeakoulujen mahdollisuutta järjestää ammattiopettajakoulutusta tulee käyttää entistä enemmän hyödyksi koulutusviennissä.
Erityisinä kohdemaina tulee ottaa huomioon Suomen kehitysyhteistyömaat.
Massadataan liittyvä koulutus ja osaaminen on lisättävä pikaisesti koulutusohjelmiin tavoitteena saada yritysten, liike-elämän ja julkishallinnon tarpeisiin massadatan hyväksikäytön osaavia analyytikkoja.
Tieteen vapaus ja autonomia on turvattava
yliopistoja tulee kehittää sivistysyliopistomallin perusteella
yliopistojen tehtävänä on kasvattaa kriittiseen ja analyyttiseen ajatteluun
yliopistoja ei tule kehittää ensisijaisesti elinkeinoelämän ehdoilla
perustutkimukselle on taattava riittävät resurssit
yliopistoista joustavasti työelämään
Massadataan liittyvä tutkimus- ja kehitystoiminta on lisättävä pikaisesti koulutus- ja tutkimusohjelmiin tavoitteena tulevaisuuden datatiedemieskunnan ja datatiedeyhteisön toimintaan saattaminen.
Tutkimustyön ja kehittämisen painopisteenä tulee olla massadatan hyödyntämismahdollisuuksien käyttöönotto julkishallinnossa, terveysteknologiassa ja koulutusviennissä.
Yliopistoja tulee kehittää sivistysyliopistomallin perusteella.
Lisäksi niiden keskeinen tehtävä on kasvattaa kriittiseen ja analyyttiseen ajatteluun.
Suomalainen yliopistokoulutus on kohtuullisen tasokasta, mutta kehitettävää riittää ja järjestelmässä on myös merkittäviä epäkohtia joihin tulee puuttua.
Suomalaisen yliopistojärjestelmän suoma akateeminen vapaus on suuri voimavara, mikä oikein käytettynä antaa mahdollisuuksia henkilökohtaisten kiinnostuksen kohteiden monipuoliseen ja poikkitieteelliseen kehittämiseen.
Tätä perinnettä tulee vaalia,
mutta samaan aikaan opiskelijoilta tulee edellyttää vastuuta ja aikuisuutta.
Koulutussuunnittelu on vääristynyt monien alojen sisäänottojen suhteen.
On aloja, joilla sisäänotot ovat yhteiskunnan tarpeita ajatellen liian pieniä,
toisaalta taas monilla aloilla laatukriteerit ovat kokeneet inflaation liian laveiden sisäänottomäärien myötä.
Perussuomalaisten mielestä koulutustarjontaa on uudistettava vastaamaan todellista työvoimantarvetta.
Koulutustarjonnan päällekkäisyyksiä tulee poistaa
ja synergiaetuja käyttää tehokkaammin.
Akateemista nurkkakuntaisuutta
ja yliopistokorruptiota tulisi kitkeä.
Tämä ilmenee muun muassa nepotistisissa henkilövalinnoissa, yksiulotteista akateemista urapolkua tukevissa rekrytointikriteereissä, byrokratian ehdoin toteutetuissa organisaatiosuunnittelussa, päällekkäisyyksissä, ja erilaisissa itsensä työllistämiseen tarkoitetuissa tutkimusohjelmissa joiden arvo yhteiskunnalle on kyseenalainen.
Myös suomalainen julkinen keskustelu kaipaisi laajempaa näkökulmien ja asiantuntijoiden kirjoa.
Vaikka yliopistoja ei tule kehittää ensisijaisesti elinkeinoelämän ehdoilla, niiden tulee kohdata myös talouselämän tarpeet paremmin.
Yliopistojen ja yritysten yhteistyöhön
ja osaamisen kaupallistamiseen tulee panostaa.
Akateeminen yrittäjyys on Suomessa lapsenkengissään.
Tämä kuvastaa laajemminkin nihkeää yhteiskunnallista asennoitumista yrittäjyyteen ja riskinottoon,
mutta myös kapeista näkemyksistä koulutuspolitiikassa.
Koulutusjärjestelmä tulee nähdä työkalupakkina, jota kukin käyttää omien taitojensa kehittämiseen, vastaamaan henkilökohtaista mielenkiintoa ja tulevaisuuden työelämän haasteita.
Väitöskirjojen tasoon tulee kiinnittää huomiota eikä niistä saa tulla puuhaprojekteja.
Koulutusvientiä tulee edistää.
ETA:n ulkopuolisille opiskelijoille tulee asettaa lukukausimaksut, jotta yliopistoille ja ammattikorkeakouluille saadaan tuloja sekä taloudellisia ajureita ja laatumittareita.
Myös suomalaisen koulumallin suoraa vientiä ulkomaille tulee kannustaa enemmän valtiohallinnon taholta.
Ammattikorkeakoulujen ja yliopistojen duaalimalli on säilytettävä.
Vapaan sivistyön toimintaedellytykset on turvattava ja yhteistyötä niiden kanssa tulee lisätä
Kansanopistojen, kansalais- ja työväenopistojen, kesäyliopistojen sekä vastaavien toiminta kohtaa vuosittain miljoona kansalaista
Vapaata sivistystyötä tekeviä oppilaitoksia on käytettävä entistä enemmän toisen asteen koulutukseen valmentavana, sitä antavana ja monimuotoista erikois- ja täydennyskoulutusta järjestävinä koulutuspaikkoina
Erityisesti taloudellisesti vaikeina aikoina korostuu vapaan sivistystyön merkitys henkisen vireyden ylläpitäjänä ja vahvistajana
Yhteistyötä aikuiskoulutuskeskuksien kanssa tulee lisätä siten, että niiden täydennyskoulutukseen liittyvää kurssitarjontaa on mahdollista järjestää myös vapaan sivistystyön oppilaitoksissa tai kursseilla.
Kansanopistojen, kansalais- ja työväenopistojen, kesäyliopistojen sekä vastaavien toiminta kohtaa vuosittain miljoona kansalaista.
Vapaata sivistystyötä tekeviä oppilaitoksia on käytettävä entistä enemmän toisen asteen koulutukseen valmentavana, sitä antavana ja monimuotoista erikois- ja täydennyskoulutusta järjestävinä koulutuspaikkoina.
Yhteistyötä aikuiskoulutuskeskuksien kanssa tulee lisätä.
Opintososiaaliset edut
opiskelijoiden opintososiaaliset edut on yhtenäistettävä
ammattiin opiskelevien nuorten opintotuen epäkohdat on korjattava poistamalla vanhempien tulojen vaikutus itsenäisesti asuvilta 16-vuotiailta
opiskelun ohella työssä käyvää ei saa rangaista opintososiaalisia etuja leikkaamalla
työttömänä olevalle on sallittava päätoiminen opiskelu nykyistä yksinkertaisemmin
Perussuomalaisten kielipoliittinen ohjelma 2015
Monipuolinen ja vahva kielitaito
Perussuomalaiset edellyttävät, että suomen kieltä tuetaan ja vaalitaan suomalaista yhteiskuntaa ja kansalaisia yhdistävänä kielenä.
Suomalaisten kielitaitoa on vahvistettava
ja suomen kielen suojelemiseksi ja kehittämiseksi on säädettävä laki.
Suomen kielen pitää säilyä akateemisena tutkimuskielenä
ja Pohjoismaiden neuvoston työkieleksi on saatava ruotsin, norjan ja tanskan rinnalle myös suomi.
Pysyvän oleskeluluvan saaneelta on vaadittava tyydyttävää suomen kielen osaamista kolmen vuoden kuluessa.
Suomensukuisten vähemmistökielten tukemiseksi on osoitettava määrärahoja
ja nykyinen Yle Fem–kanava on muutettava kaikkien kansallisten vähemmistökielten kanavaksi
ja ruotsinkielinen ohjelmistotarjonta on keskitettävä sinne.
Perussuomalaiset haluavat Suomen pyrkivän kaksikielisyydestä monikielisyyteen.
Valtion kieltenopetuksen monipuolistamiseen tarkoitettu avustus on kohdennettava harvemmin luettavien suurten maailmankielten (muu kuin englanti) opiskelun tukemiseen, jotta kielivarantoa voidaan laajentaa.
Ruotsin kielestä on tehtävä valinnainen kaikilla kouluasteilla.
A2-kielten tarjontaa on lisättävä
ja englannin kielen opetusta on tarjottava vapaaehtoisena ensimmäiseltä vuosiluokalta.
Virkaruotsin vaatimukset on saatettava lain hengen mukaiseksi, sillä oikeus asioida viranomaisessa täyttyy jo, kun osa viranomaisista osaa ruotsia.
Lisäksi pitää selvittää tulkkipalveluiden järjestäminen toisen kotimaisen osaamisen kompensoimiseksi.
Perussuomalaiset vaativat järkeä kielipolitiikkaan.
Kielipolitiikasta aiheutuvat kustannukset pitää selvittää.
Kunnille on annettava päätösvalta ja kustannusvastuu kaksikielisyydestä.
Kansalaisten mielipide
ja yhdenvertaisuuden toteutuminen on huomioitava kielilainsäädäntöä uudistettaessa.
Kohti järkevämpää kielipolitiikkaa
Suomen kielen asemaa vahvistettava
Suomen kielen suojelemiseksi ja kehittämiseksi on säädettävä laki
Suomi on säilytettävä akateemisena tutkimuskielenä
ja saatava Pohjoismaiden neuvoston työkieleksi ruotsin, norjan ja tanskan rinnalle
Suomen kielen tyydyttävä osaaminen vaadittava pysyvän oleskeluluvan edellytyksenä
Suomensukuisia vähemmistökieliä tuettava
ja nykyinen Yle Fem-kanava muutettava kansallisten vähemmistökielten tarpeisiin
kaksikielisyydestä monikielisyyteen
Kieltenopetuksen monipuolistamiseen tarkoitettu avustus on kohdennettava harvemmin luettavien maailmankielten opiskelun tukemiseen
Ruotsin kielestä on tehtävä valinnainen kaikilla kouluasteilla
A2-kielten tarjontaa lisättävä
ja englannin kielen opetusta on tarjottava vapaaehtoisena ensimmäiseltä vuosiluokalta
Selvitettävä tulkkipalveluiden järjestäminen toisen kotimaisen osaamisen kompensoimiseksi
Uhanalaisten vähemmistökielten kielipesiä on tuettava
kielipolitiikan kustannukset esiin
Kielipolitiikasta aiheutuvat kustannukset on selvitettävä
Kunnille päätösvalta ja kustannusvastuu kaksikielisyydestä
Suomen kielen asemaa vahvistettava
Suomen kielipolitiikka tulee saattaa Pohjoismaiden, Itämeren valtioiden ja koko Euroopan mallin mukaiseksi.
Suomen kieltä on tuettava suomalaista yhteiskuntaa koossapitävänä ja kansalaisia yhdistävänä tekijänä.
Kaikilta Suomen kansalaisuutta hakevilta pitää edellyttää suomen kielen osaamista.
Suomen kielen asema tulee turvata koulutuksessa ja tutkimuksessa.
Kaikilla ammattialoilla pitää olla myös suomenkielistä terminologiaa, jotta alojen tutkimustulokset olisivat muidenkin kuin asiantuntijoiden käytettävissä.
Suomen kieltä on suojeltava ja kehitettävä,
ja siitä on säädettävä erikseen lailla.
Kielilainsäädäntö on sekä oikeudenmukaisuus- että tarkoituksenmukaisuuskysymys, joka on huomioitava julkisten palveluiden ja hallinnon kustannustehokkaassa järjestämisessä.
Suomen kielipolitiikan tulee olla yhdenmukainen pohjoismaisten arvojen ja käytäntöjen kanssa.
Ruotsin vuoden 2009 kielilaki onkin erinomainen malli myös Suomen kielilainsäädännön uudistamiselle.
Yhteiskunnan kokonaisetu vaatii, että rajalliset kielenopetusresurssit kohdistetaan nykyistä monipuolisemman ja vahvemman kielitaidon saavuttamiseen, huomioiden väestön, yhteiskunnan ja elinkeinoelämän todelliset kielenosaamistarpeet.
Oikeus kieleen ja kulttuuriin
Kansalaisen identiteettiä on kunnioitettava.
Perussuomalaiset eivät hyväksy, että suomalaisten identiteetin määrittelevät ulkopuoliset tahot.
Suomenkielinen suomalainen voi olla identiteetiltään osa yhteiskuntaa ja sen rakentajana ilman, että siihen kuuluu ruotsin kieli tai ruotsinkielinen kulttuuri..
Suurin osa suomalaisista kokee identiteetikseen olla suomenkielinen, eurooppalainen kansalainen.
On kunnioitettava kansalaisten omaa arviota siitä, mitä kielenosaamista he tarvitsevat.
Suomalaiset – monikielinen kansa monikielisessä maailmassa
Suomen kielen ja suomenkielisen kulttuurin ja sivistyksen vaaliminen on suomenkielisen enemmistön varassa ja sen tulee olla myös Suomen valtion ensisijainen kielipoliittinen tehtävä, koska mikään muu valtio ei sitä tee suomenkielisten puolesta.
Maahanmuuttajien puhumat yli 150 kieltä pitää myös huomioida.
Erilaisia kaksi- tai monikielisyyksiä tulee arvostaa
ja hyödyntää kansainvälisessä ja kulttuurien rajat ylittävässä toiminnassa,
mutta kaksikielisyys ei ole itseisarvo,
eikä se saa olla esteenä monikieliselle yhteiskunnalle.
Perustuslaki edellyttää, että julkinen valta huolehtii maan suomen- ja ruotsinkielisen väestön sivistyksellisistä ja yhteiskunnallisista tarpeista samojen perusteiden mukaan.
Yhdenvertaisuus ei nykyisellään suomenkielisten näkökulmasta toteudu.
Suomenkielisen väestön enemmistö asuu seuduilla, joissa ei ole ruotsinkielistä väestöä.
Siten suomenkielinen enemmistö ei saa ruotsinopiskelusta sellaista välitöntä hyötyä, jonka ruotsinkieliset saavat suomen opiskelusta asuessaan maassa, jonka väestöstä yli 90 prosenttia on suomenkielisiä.
Suomenkielisten enemmistölle ruotsi on vieras kieli.
Ruotsinkieliset oppivat suomea, koska suomen kieli on niin vahva enemmistökieli.*
Valtion tulee ryhtyä toimiin suomenkielisten tarpeiden huomioimiseksi
ja yhdenvertaisuuden toteutumiseksi.
Näin saadaan entistä monipuolisempi kielivaranto vastaamaan väestön, julkisen sektorin ja elinkeinoelämän tarpeita.
kansalaisten mielipide
Suomen kielipolitiikan suunnasta pitää järjestää sitova kansanäänestys
kaksikielisyydestä monikielisyyteen
kilpailukyky määrittää tarpeen
Kilpailukyky vaatii monipuolista kieliosaamista.
Maailman valtakielten osaamiseen on panostettava
ja niiden opiskelu on voitava aloittaa aikaisemmin.
Keinotekoinen kaksikielisyys syö resursseja maailmankielten osaamisen kustannuksella.
Vapaa kielivalinta
Vapaa kielivalinta merkitsee sitä, että suomalaisten kielivaranto kasvaa.
Kielivarannon laajentaminen merkitsee kilpailukyvyn parantumista kansainvälisessä kaupankäynnissä.
Samalla saamme myös enemmän aidosti hyvin ruotsia puhuvia, koska motivaatio on paras kannustin kielten oppimiseen.
Kansainvälisesti on koettu tärkeäksi, että kauppaa voidaan käydä osittain ostajan kielellä.
Tämä taito meiltä puuttuu laaja-alaisesti johtuen vapaan kielivalinnan puuttumisesta.
Naapurimaassa Ruotsissa on tilanne aivan toinen.
perustuslain henki ja ruotsin kielen pakollisuus
Kiristyviä kielivaatimuksia ruotsin opiskeluun kaikilla kouluasteilla esittävät tahot vetoavat usein perustuslakiin.
Perustuslaki ei kuitenkaan aseta velvoitetta sille, että toisen kotimaisen kielen olisi oltava pakollinen oppiaine kouluissa.
Perussuomalaisten mielestä vuonna 1968 säädetystä ruotsin kielen pakollisuudesta tulee luopua, koska se on suurin yksittäinen syy kieltenopiskelun yksipuolistumiseen.
Perustuslain sisältö 17§ Oikeus omaan kieleen ja kulttuuriin Suomen kansalliskielet ovat suomi ja ruotsi.
Jokaisen oikeus käyttää tuomioistuimessa ja muussa viranomaisessa asiassaan omaa kieltään, joko suomea tai ruotsia, sekä saada toimituskirjansa tällä kielellä turvataan lailla.
Julkisen vallan on huolehdittava maan suomen- ja ruotsinkielisen väestön sivistyksellisistä ja yhteiskunnallisista tarpeista samanlaisten perusteiden mukaan.
Saamelaisilla alkuperäiskansana
sekä romaneilla ja muilla ryhmillä on oikeus ylläpitää ja kehittää omaa kieltään ja kulttuuriaan.
Saamelaisten oikeudesta käyttää saamen kieltä viranomaisessa säädetään lailla.
Viittomakieltä käyttävien
sekä vammaisuuden vuoksi tulkitsemis- ja käännösapua tarvitsevien oikeudet turvataan lailla.
pohjoismainen yhteistyö
Pohjoismaiden neuvostoon on saatava työkieleksi myös suomi.
Pohjoismaiden kesken vallitsee nyt epätasa-arvoinen tilanne, koska työkielinä käytetään norjaa, ruotsia ja tanskaa, mutta ei suomea.
Pohjoismaisessa yhteistyössä pitäisi pääosin käyttää maailman valtakieliä, eikä esimerkiksi toista kotimaista, koska tämä antaa äidinkieleltään kieltä puhuvalle paremmat edellytykset.
Nuorten Pohjoismaiden neuvoston työkielenä on englanti
kielitaitoa maahanmuuttajille
Maahanmuuttajien kielenopetukseen on panostettava.
Syrjäytyminen on vakava uhka, ja kielitaidottomuus kasvattaa riskiä syrjäytymiseen yhteiskunnan ulkopuolelle.
Edellä mainitun vuoksi jo kotouttamisen alussa on panostettava suomen kielen opetukseen.
Tässä on huomioitava se, että käytännön suomi on etusijalla ja kielioppi voi tulla mukaan myöhemmin.
Etenkin kaupunkikeskusten lähiöissä vieraskielisten lasten osuus kouluissa kasvaa nopeasti.
Se tuo isoja haasteita kouluviranomaisille, jotta alueet eivät liiaksi eriydy.
Ongelmien ehkäisemiseksi tarvitaan voimakkaita panostuksia koulujen kieltenopetukseen, ensisijaisesti suomen kielen ja toissijaisesti englannin ja muiden maailmankielten taidon vahvistamiseksi.
Maahanmuuton seurauksena kuntien kaksikielisyysperusteet vanhenevat nopeasti, mikä näkyy esimerkiksi pääkaupunkiseudulla korostetusti.
Kuntien kaksikielisyyskriteerit on saatettava ajan tasalle.
Esimerkiksi Vantaalla on ruotsinkielisiä vain 2,6 prosenttia, mutta venäjää, viroa, somalia ja muita vieraita kieliä puhuvia lähes 14 prosenttia.
tulkkipalvelut
Tulkkipalvelut on taattava kaikille kansallisille vähemmistökielille riippumatta siitä, missä päin Suomea kansalainen asioi viranomaisissa.
Tämä lakisääteinen tulkkipalvelu on olemassa kaikissa viranomaisissa.
Muut tahot voivat tulkkipalveluja tarjota, mikäli katsovat sen aiheelliseksi.
Pitää selvittää voisiko ruotsin kielen osaamista korvata tulkkipalveluilla niissä yksikielisissä kunnissa, joissa ruotsinkielisten todellinen määrä on erittäin rajallinen.
Tulkkipalvelun avulla voitaisiin saada aikaan merkittäviä rakenteellisia kustannussäästöjä.
Sukukielet
Perussuomalaisille suomen kieli on suomalaisen identiteetin perusta.
Samalla tunnustamme Suomen alueen historiallisen monikielisyyden, jota haluamme myös suojella ja vaalia.
Suomalaisen identiteetin kannalta korostuu suomalais-ugrilaisten kielten ja erityisesti suomen kalevalaisten lähisukukielten merkitys.
Suomalais-ugrilaisten kielten säilyminen ja elpyminen on suomalaisille tärkeä asia, minkä vuoksi Suomen valtion on tuettava kielisukulaistemme pyrkimyksiä säilyttää kieliään yhteistyössä naapurivaltioidemme kanssa.
Suomen alueen alkuperäiskansan kieliä ovat pohjoissaame, Inarin-saame ja kolttasaame.
Lisäksi alueemme historiallinen vähemmistökieli on suomen lähisukukieli karjala.
Perussuomalaiset suhtautuu myönteisesti saamelaiskielten
ja karjalan kielen säilyttämiseen ja elvyttämiseen.
Kielille tavoitellaan virallista asemaa niiden kotiseutualueilla.
Kielen siirtymistä uudelle sukupolvelle tuetaan opetuksen avulla koko maassa.
Kalevalaisuus identiteettimme perustana
Suomalaisen identiteetin kannalta tärkein kieliryhmä ovat kalevalaiset eli itämerensuomalaiset lähisukukielet.
Vepsäläisiä lukuun ottamatta kaikille kalevalaisille kansoille yhteistä on ollut alkusointuinen, nelipolviseen trokeeseen perustuva Kalevala-mitta.
Tämän lisäksi kalevalaiset kielet ovat keskenään vähintään kohtuullisesti ymmärrettäviä.
Perussuomalaiset kannattavat kalevalaisten kielten ottamista yhdeksi lukukaudeksi mukaan suomen kielen peruskoulu- ja lukio-opetukseen.
Opetuksen tavoitteena olisi opettaa oppilaita ymmärtämään erityisesti viroa ja karjalaa tuomalla esiin olennaisimmat erot suomen ja lähisukukieltemme kieliopeissa ja sanastossa.
Kalevalaisista kielistä suomen läheisin sukukieli karjala on meille otollisin suojelukohde, sillä sitä puhutaan sekä Suomessa että lähialueillamme Karjalan tasavallassa Venäjällä.
Lisämahdollisuuksia Suomen ja Karjalan tasavallan kieliyhteistyöhön karjalan kielen tukemiseksi rajan molemmilla puolilla tuo Suomen ratifioima Euroopan alueellisia kieliä tai vähemmistökieliä koskeva eurooppalainen peruskirja.
Sen 14 artiklan mukaan Suomi on sitoutunut ”helpottamaan ja/tai edistämään alueellisten kielten tai vähemmistökielten eduksi yhteistyötä valtakunnan rajojen yli erityisesti niiden alueellisten tai paikallisten viranomaisten välillä, joiden alueella käytetään samaa tai samankaltaista kieltä”.
Perussuomalaisten mukaan Suomen tavoitteena on tukea myös muita suomalais-ugrilaisia kansoja säilyttämään kielensä Norjan, Ruotsin ja Venäjän federaation alueella.
Kaiken sukukansayhteistyön tulee tapahtua yhteisymmärryksessä naapurivaltioidemme kanssa.
Kielipesät avaimena kielten elvyttämiseen
Perussuomalaisten tavoitteena on turvata saamelaiskielten
ja karjalan säilyminen Suomessa kielipesien avulla.
Kielipesä tarkoittaa alle kouluikäisten lasten päivähoitoa, joka tapahtuu vähemmistökielellä.
Kielipesän ansiosta uhanalainen vähemmistökieli voidaan siirtää vanhemmilta lapsille tilanteessa, jossa kieltä ei ole enää mahdollista siirtää kotona.
Kielipesän tärkein periaate on se, että hoitajat puhuvat vähemmistökieltä lapsille kääntämättä sanomaansa enemmistökielelle.
Vähemmistökielen siirtäminen uudelle sukupolvelle ei voi jäädä vain kielipesien varaan.
Perussuomalaiset haluaakin turvata oikeuden opiskella saamelaiskielillä
ja karjalaksi kotiseutualueillaan sekä oikeuden opiskella omaa kieltä koko maan oppilaitoksissa.
Opetushenkilökunnan ja opetusviranomaisten kouluttaminen on tärkeää kielipesien ja muun koulutuksen onnistumiseksi.
Kielipolitiikan kustannukset esiin
Perussuomalaisten mielestä kielipolitiikan todelliset kustannukset on selvitettävä.
Kansanedustuslaitoksella on oltava riittävät tiedot arvioida veronmaksajille koituvia kustannuksia talousarviosta päättäessä.
Päättäjien tulee arvioida mikä on tarkoituksenmukaista, eikä arviota voi tehdä ilman kustannusten selvittämistä.
Esimerkiksi koko maan kattavan kielikylpyopetuksen kustannustehokkuutta tulee arvioida.
Vähintään seuraavat kustannukset pitää selvittää:
1)Kansalliskielistrategian ja kielilain kustannukset
2)Kaikkien virkamiespalveluiden toteuttaminen kahdella kielellä koko maassa
3)Kuntauudistus ja kaksikieliset alueet
4)Kielikylpyopetus koko maassa
5)Ruotsin kielen opetuksen aikaistamisesta aiheutuvat välittömät ja välilliset kustannukset
Vastuuntuntoiset päättäjät selvittävät taloudelliset vaikutukset ennen päätöksentekoa.
Perussuomalaisten turvallisuuspoliittinen ohjelma 2015
Kansallinen turvallisuus
1.Yleinen asevelvollisuus ja riittävä puolustusmateriaali turvallisuuspolitiikan kivijalkoina
Suomen puolustuksen ja maanpuolustustahdon ydin on kautta vuosikymmenten ollut yleinen asevelvollisuus, joka varusmiespalveluksen ja sen jälkeisen reserviläisyyden kautta on yhdistänyt erilaisista taustoista ja sosiaalisista ryhmistä lähtöisin olevia nuoria pitäen yllä yhteistä tavoitetta: isänmaan puolustamista kaikissa tilanteissa.
Varusmiespalveluksen suorittaminen on ollut ja on monelle nuorelle miehelle – nykyisin myös monelle naiselle – kunnia-asia.
Varusmiespalveluksen aikana opitaan ottamaan vastuuta, toimimaan ryhmässä ja tekemään työtä yhteisen hyvän eteen.
Lisäksi varusmiespalvelus on merkittävä tekijä nuorten miesten syrjäytymisen ehkäisemisessä lisäten sen suorittavien itsetuntoa ja ottaen kaikki sen suorittavat tasapuolisesti huomioon niin oikeuksissa kuin velvollisuuksissa.
Perussuomalaisten mielestä näitä moraalisen ryhdin tekijöitä ei ole syytä väheksyä.
Varusmiespalvelusta ei voi enää lyhentää.
Puheet neljän kuukauden palvelusajasta eivät ole realistisia semminkin kun reserviläisten kertausharjoituskierto on riittämätöntä.
Yksittäinen taistelija voidaan kyllä kouluttaa neljässä kuukaudessa, mutta enemmän aikaa tarvitaan, että varusmies osaa toimia osana joukkoa.
Perustuslain mukaan jokainen on velvollinen osallistumaan isänmaan puolustukseen tai avustamaan sitä.
Yleinen asevelvollisuus on kustannustehokas ja ainoa realistinen tapa ylläpitää puolustusta Suomen kaltaisessa maassa.
Sen on oltava kattava.
Kokonaan palveluksesta vapautettujen määrää tulee vähentää.
Mikäli vakaumus estää aseellisen tai aseettoman varusmiespalveluksen suorittamisen, voi suorittaa siviilipalveluksen.
Sitä tulee kehittää tukemaan enemmän puolustus- ja turvallisuuspolitiikkamme päämääriä.
Sukupuolineutraalille asevelvollisuudelle ei ole Suomessa maanpuolustuksellista tarvetta eikä taloudellisia edellytyksiä.
Perussuomalaiset kuitenkin kannattaa naisten osallistumista kutsuntoihin tai muuta järjestelyä, joka edesauttaa maanpuolustustietouden leviämistä.
Niitä naisia varten, joita vapaaehtoinen varusmiespalvelus ei kiinnosta, on harkittava kriisiajan koulutukseen painottuvan kansalaispalveluksen mahdollisuutta.
Perussuomalaiset ei hyväksy valikoivaa asevelvollisuutta.
Se johtaa Ruotsin tielle, jonka päässä häämöttää kallis ja kansallista yhtenäisyyttä nakertava palkka-armeija.
Ruotsin tietä seuratessa vaarana on maanpuolustustahdon romahdus.
Ilman tahtoa ei ole uskottavaa puolustusta, ei vaikka liittoutuisimme sotilaallisesti tai alkaisimme toden teolla paisuttaa puolustusmäärärahojamme.
Uskottava puolustus ei kuitenkaan ole vain tahdon asia.
Puolustusvoimat tarvitsee myös materiaalisia voimavaroja.
Puolustusvoimauudistuksen nimellä toteutetut vastuuttomat leikkaukset eivät voi jatkua.
Toimintamenot ovat syöneet materiaalisia voimavaroja niin merkittävästi, että ne alkavat jo vaarantaa koko maan uskottavaa puolustuskykyä.
Perussuomalaiset painottaa, että maanpuolustukseen käytettävien voimavarojen vähentäminen ei enää voi jatkua ilman, että maanpuolustuksen perusta vaarantuu.
Samalla alueellinen puolustusratkaisumme on vaarassa murentua.
Tilalle on tullut vapaaehtoista maanpuolustustyötä kuten reserviläisistä muodostettuja maakuntajoukkoja, jotka sinänsä ovat kannatettavia ja hyvä lisä puolustusratkaisuumme.
Reserviläisten koulutus kaipaa välittömiä lisäpanostuksia,
mutta vapaaehtoisuudesta ei ole korvaamaan koko maan kattavaa alueellista puolustusta.
1.1Puolustusvoimien rahoitustarve
Suomen turvallisuusympäristö on tällä hetkellä verraten vakaa, mutta tilanne voi kärjistyä nopeastikin, kuten esimerkiksi Ukrainan kriisi on osoittanut.
Siksi sotilaallisesta suorituskyvystämme ei pidä tinkiä.
Uskottavaa kykyä ei rakenneta kriisin koittaessa.
Perussuomalaiset arvostaa Puolustusvoimien henkilökuntaa ja heidän tekemäänsä työtä.
Edellytämme, että Puolustusvoimien määrärahat pidetään sellaisella tasolla, jossa Puolustusvoimien toimintakyky ei pääse heikkenemään nykyisestä vaan päinvastoin kehittyy pitkäjänteisellä tavalla.
Perussuomalaiset kannattaa vähimmäisvaatimuksenaan parlamentaarisen selvitysryhmän mietintöön Puolustuksen pitkän aikavälin haasteet (Eduskunnan kanslian julkaisu 3/2014) kirjattua puolustushallinnon linjausta siitä, että Puolustusvoimat saisi vuonna 2016 lisää noin 50 miljoonaa euroa ja siitä asteittain vuoteen 2020 mennessä yhteensä noin 150 miljoonaa euroa indeksikorotusten lisäksi.
1.2Nato-jäsenyys
Perinteisesti maanpuolustushenki on ollut Suomessa korkealla, samaten Puolustusvoimien arvostus.
On syytä olettaa, että näin on siksi, koska kansa laajasti kokee isänmaamme puolustamisen arvoiseksi ja kokee olevansa vastuussa sen puolustamisesta.
Perussuomalaisten mielestä sotilaallinen liittoutumattomuus on palvellut Suomea niin hyvin, että tämän linjan muuttamiselle täytyy olla painavat syyt.
Natojäsenyydelle ei ole esitetty mitään konkreettisia perusteluja, jotka antaisivat varmuudella olettaa, että maamme puolustaminen olisi paremmalla tolalla sen myötä.
Sen sijaan liikkumavaramme turvallisuuspoliittisissa kysymyksissä kapenisi ja saisimme uusia – muun muassa kansainväliseen kriisinhallintaan liittyviä – velvoitteita liittokunnan sisällä.
Kannatamme kansallista puolustusratkaisua: sotilaallisesti liittoutumaton Suomi valmistautuu puolustamaan koko maata yleiseen asevelvollisuuteen perustuvan alueellisen puolustusjärjestelmän kautta.
Tukea pitää etsiä, mutta sen varaan ei voi heittäytyä.
Saamme tositilanteessa apua vain, jos siitä on hyötyä antavalle osapuolelle.
Suomen poliittinen ja tiedotuksellinen eliitti on kuitenkin jo vuosia pyrkinyt viemään maatamme hivuttamalla kohti Nato-jäsenyyttä.
Kansa vastustaa, mutta sitä valmistellaan liittymiseen muun muassa väittämällä, että yleinen asevelvollisuus säilyisi maassamme myös Nato-jäsenyyden vallitessa.
Jäsenyys todennäköisesti johtaisi ennen pitkää asevelvollisuudesta luopumiseen, ja sen myötä maanpuolustustahto heikkenisi.
Nato-jäsenyyden taloudellinen hintakin on kova.
Se ei ole ratkaisu puolustusmäärärahojen niukkuuteen.
Hallinto- ja toiminnalliset menot olisivat Naton jäsenenä vuositasolla arviolta sata miljoonaa euroa.
Lisäksi on syytä muistaa, että Naton suositus jäsenmaan puolustusbudjetille on 2 % bruttokansantuotteesta, kun Suomella menee tätä nykyä arviolta 1,3 % puolustusmenoihin.
Sanalla sanoen Perussuomalaiset on Nato-kriittinen puolue, jolle Nato ei ole mörkö eikä taikasana.
Puolue kannattaa ensisijaisesti oman puolustuksen saattamista kuntoon
ja toissijaisesti Nato-selvityksen tekemistä, jossa ynnätään jäsenyyden hyödyt ja haitat.
Suomi seuraa turvallisuusympäristönsä kehitystä ja tekee päätöksensä itsenäisesti.
Suomea puolustavat suomalaiset.
Siksi meillä tulee olla omat vahvat, koko kansan Puolustusvoimat – myös siinä tapauksessa, että päätyisimme hakemaan Natojäsenyyttä.
Tällöin todennäköisin vauhdittaja olisi Ruotsin hakemus.
Perussuomalaisten mielestä tässäkin tapauksessa asiasta on järjestettävä neuvoa antava kansanäänestys.
1.3EU ei anna turvatakuita
Kylmän sodan perintönä turvallisuus oli aikoinaan monelle suomalaiselle keskeinen syy äänestää Euroopan unioniin liittymisen puolesta.
Toiveajattelu on rapissut jäsenyysvuosien kertyessä.
Tosiasia on, että osana EU:ta Suomi kuuluu suurvaltapolitiikkaan vailla todellisia turvatakuita.
Lissabonin sopimuksesta huolimatta saisimme tosipaikan tullen EU:sta lähinnä sympatiaa, ei kättä pidempää.
Teoriassa EU:n turvallisuus- ja puolustuspolitiikan tavoitteena on yhteinen puolustus.
Käytännössä unionia ei ole kehitetty puolustusliiton suuntaan.
Syy on yksinkertainen: valtaosa EU:n jäsenvaltioita kuuluu Natoon.
Päällekkäisten järjestelmien rakentamisessa ei ole järkeä.
EU:n puitteissa Suomen kannalta tärkeää on edistää etenkin huoltovarmuutta.
Suomen on pidettävä tiukasti oman puolustusteollisuuden puolia.
Perussuomalaisten mielestä puolustusteollisuutemme vientilupakäytäntö on saatettava muiden EU-maiden tasolle.
Mallia voi ottaa vaikka Ruotsista.
EU:n taisteluosastojen tulevaisuutta on syytä harkita, sillä mitä järkeä koko konseptilla on, jos sitä ei tarpeen tullen voida käyttää?
Suomen ei kannata uhrata rajallisia varojaan vuosikymmenen loppupuolella taisteluosaston johtovaltioroolin ottamiseen.
1.4Pohjoismainen puolustusyhteistyö
Perussuomalaiset suhtautuu myönteisesti ja käytännön läheisesti pohjoismaiseen turvallisuus- ja puolustuspoliittiseen yhteistyöhön.
Sen kehittäminen on luontevampaa kuin EU:n yhteisen ulko- ja turvallisuuspolitiikan väkinäinen eteenpäinvieminen.
Yhteistyö ei ratkaise Puolustusvoimien rahoitusongelmia emmekä me tätäkään kautta saa turvatakuita, mutta jos se hyödyttää kansallista puolustuskykyämme, kannattaa sitä Perussuomalaisten mielestä harjoittaa.
Yhteistyön syventyessä on kaikki kansallisen puolustuksen olennaiset suorituskyvyt säilytettävä omissa käsissä ja jalat pidettävä maassa.
Kukin kansakunta ajattelee omaa etuaan.
Ruotsi ei halua puolustusliittoa Suomen kanssa.
Ruotsissa maamme nähdään puskurivaltiona.
Norja, Tanska ja Islanti puolestaan luottavat Natoon.
Heille pohjoismainen puolustusyhteistyö näyttäytyy pikanttina lisänä.
Konkreettista hyötyä pohjoismaisen puolustusyhteistyön kautta on saatavilla etenkin hankintojen, koulutuksen ja yhteisten harjoitusten saralta – myös kansainväliseen kriisinhallintaan liittyen.
Nordefco on käytännöllinen ja joustava rakenne yhteistyöhön: kukin maa päättää tapauskohtaisesti osallistumisesta, ja myös pienemmässä maaryhmässä voidaan edetä.
1.5Kansainvälinen kriisinhallinta
Suomi on ollut aktiivisesti mukana kansainvälisessä kriisinhallinnassa, niin YK:n, EU:n kuin Natonkin johtamissa operaatioissa.
Osallistuminen on osa Suomen ulko- ja turvallisuuspolitiikkaa ja yksi Puolustusvoimien lakisääteisistä tehtävistä oman maan puolustamisen ja virka-avun antamisen jälkeen.
Tehtävät on kuitenkin pidettävä tärkeysjärjestyksessä: oman maan puolustus tulkoon aina ensin.
Perussuomalaiset korostaa YK:n keskeistä merkitystä.
EU:n kriisinhallintaoperaatioihin suhtaudumme kriittisesti;
Nato-johtoisiin operaatioihin erityisen kriittisesti.
Sellainen sotilaallinen kriisinhallinta, jossa kyseessä on rauhaan pakottaminen asein, on Perussuomalaisten mielestä toimintaa, johon ei ole syytä tuhlata pienen maan varoja.
Oman päätöksentekovallan piirissä tapahtuva hallittu rauhanturvaaminen on asia erikseen.
Kuitenkin kun päätös suomalaisten sotilaiden lähettämisestä kriisinhallintatehtäviin on demokraattisesti tehty, on päätöstä kunnioitettava.
Perussuomalaisten linja on tukea omia joukkoja aina riippumatta siitä, mitä mieltä mistäkin operaatiosta ollaan.
Suomi ei saa tinkiä maailmalla työskentelevien miestensä ja naistensa turvallisuudesta.
Heille on tarjottava paras mahdollinen suoja.
Lisäksi tukitoimien on oltava asianmukaiset heidän palatessa kotimaahan, myös mahdollisissa psyykkisissä jälkihoitotapauksissa.
Kansainvälisen avun antamisen ohella Suomen on enemmän ajateltava – muiden maiden tavoin – kansallista etuaan.
Keskeinen painoarvo on annettava sille, että kriisinhallintaoperaatioihin ei lähdetä mukaan ilman että ne lisäävät Suomen omaa sotilaallista suorituskykyä esimerkiksi lisäämällä kansallista osaamista, Puolustusvoimien kansainvälistä yhteistoiminta- ja avun vastaanottamiskykyä tai rauhoittamalla sellaista kriisialuetta, josta voi seurata kielteisiä turvallisuusvaikutuksia Suomeen suoraan tai välillisesti – esimerkiksi maahanmuuttoryöpyn kautta.
Perussuomalaisten mielestä kriisinhallintaoperaatioon lähtemisen liittyvän poliittisen päätöksen jälkeinen operatiivinen vastuu on oltava välittömästi puolustushallinnolla eikä ulkoasiainhallinnolla, kuten nyt on tilanne.
1.6Onneton Ottawan sopimus
Poliittinen päätös, jolla Suomi liittyi Ottawan miinankieltosopimukseen vuonna 2012, oli sotilaallisia ja taloudellisia perusteita vailla oleva strateginen virhe, jota Perussuomalaiset eduskunnassa ainoana yksimielisenä ryhmänä äänestyksessä vastustivat.
Tositilanteessa tämä vanhojen puolueiden vihreine myötäjuoksijoineen tekemä päätös maksaa suomalaista verta.
Vastuu lepää raskaana silloisen tasavallan presidentin, hallituksen ja kaikkien sopimuksen puolesta äänestäneiden kansanedustajien päällä.
Suurista maista jalkaväkimiinat ovat edelleen käytössä Venäjällä, samoin Kiinassa ja Yhdysvalloissa.
On käsittämätöntä, että menimme mukaan miinat kieltävään sopimukseen, vaikka vieressämme oleva sotilaallinen suurvalta ei tehnyt samoin.
Suomalaisten putki- ja sakaramiinojen suorituskykyä yritetään vuoteen 2016 mennessä korvata muilla järjestelmillä ennen kuin ne olisivat edes vanhentuneet.
Samaan aikaan varuskuntia lakkautetaan, sodan ajan joukkojen määrää leikataan ja koko maan puolustus on vaakalaudalla.
Jalkaväkimiinat ovat Suomen puolustukselle tärkeitä.
Meillä on pitkät rajat, mutta vähän puolustajia.
Suomalaisessa maastossa mikään ei korvaa miinaa.
Perussuomalaisten mielestä Suomen on selvitettävä mahdollisuutta irtautua Ottawan sopimuksesta.
Vähintäänkin Suomen on ylläpidettävä jalkaväkimiinojen nopeaan ja massamaiseen valmistukseen tarvittavaa valmiutta.
1.7Kyberturvallisuutta kehitettävä
Yhteiskuntaa on suojeltava tietoverkkoihin kohdistuvilta hyökkäyksiltä.
Vakaana maana Suomella on mahdollisuus nousta kyberturvallisuuden mallimaaksi.
Sen tulee olla yleissivistykseen kuuluva asia.
Suomelle on hyväksytty kyberstrategia, mutta julkisuudessa on vaiettu puuttuvasta kyvystämme: mahdollisuudesta suorittaa kyberhyökkäys.
Perussuomalaisten mielestä kestävää puolustusta ei voi olla ilman vastahyökkäyskykyä.
Kyberlainsäädäntöä on kehitettävä muun muassa siten, että Puolustusvoimat saa tiedusteluvaltuuksia verkossa toimimiseen.
Myös tulevaisuudessa voiman käyttö valtiota vastaan on monien keinojen yhdistelmä.
Uudet uhat eivät tee sotilaallisen voimankäytön keinoja vanhanaikaisiksi.
Siksi ei pidä langeta kyberhypetykseen.
1.8Korkeatasoinen rajavalvonta
Merkittävä osa turvallisuuspolitiikassa on myös rajavalvonnalla,
maahanmuuttopolitiikalla
ja poliisin toimintaedellytyksillä.
Siksi onkin tärkeää, että meillä Suomessa säilyy korkeatasoinen rajavalvonta.
Meidän tulee perusteellisesti tarkastaa, keitä maahamme tulee.
Eurodac-tunnistusjärjestelmä auttaa tässä.
Perussuomalaisten mielestä Suomen tulee pysyä EU:lle hahmotellun yleiseurooppalaisen maahanmuutto ja pakolaispolitiikan ulkopuolella, jolloin saisimme itse päättää, keitä ja miten paljon maahamme otamme.
Suomessa on aloitettu hallitus- ja viranomaistasolla valmistautuminen EU:n ja Venäjän viisumivapauteen.
Ukrainan kriisi on tosin jäädyttänyt tilanteen.
Perussuomalaisten mielestä on joka tapauksessa tärkeää, että mahdolliseen viisumivapauteen valmistaudutaan huolellisesti.
Jos päätös viisumivapaudesta joskus tehdään, on sen alkamiseen varattava riittävä valmistautumisaika.
Sisäministeriö on arvioinut, että viisumivapauden toteutuessa Suomen ja Venäjän välisen maarajan ylittävien henkilöiden määrä voi nopeasti jopa kolminkertaistua.
Vaarana on rajat ylittävän rikollisuuden kasvu ja Suomessa jo voitettujen tartuntatautien paluu.
Ennen viisumivapauden alkamista tietojärjestelmät on päivitettävä
ja raja-asemat rakennettava ja miehitettävä sekä Suomen että Venäjän puolella asianmukaisesti.
Rajatarkastukset pitää voida suorittaa kasvavalle matkustajajoukolle niin, ettei riskitilanteita pääse syntymään.
Jos kerran EU-tasolla joskus päätetään viisumivapaudesta Suomen puolesta, tulee EU:n osallistua mahdollisimman suurella taloudellisella panoksella Suomen raja-asemien kohentamiseen.
Mahdollinen viisumivapaus kun koskettaa Schengen-aluetta kokonaisuudessaan.
Suomen hallituksen on vaalittava tässäkin asiassa tiukasti kansallista etua.
Ulkomaalaisten maanomistus Suomessa on Perussuomalaisten mielestä periaatteellisesti ongelmallista, jos vastaavasti suomalaisten maanosto-oikeutta on rajoitettu maassa, jonka kansalaiset voivat ostaa Suomesta maata.
Perussuomalaisten mielestä tällaisessa tapauksessa maanostamisoikeutta Suomesta on rajoitettava vastavuoroisuusperiaatteen mukaisesti.
Asiaa on syytä tarkastella myös turvallisuuspoliittisesta näkökulmasta.
2.Kansalaisten oikeusturvaa parannettava
Oikeudenmukaisuutta arvostavat suomalaiset ovat perinteisesti kunnioittaneet lakia ja järjestystä.
Perussuomalaiset kunnioittavat edelleen näitä kansallisia perusarvoja ja uskaltavat myös lausua sen julki.
Tässäkin eroamme vanhoista puolueista, jotka ovat hiljaa suomalaisista perusarvoista.
Tavalliset suomalaiset luottavat yhä tuomioistuimiin ja poliisiin.
Jotta luottamus voi säilyä, Perussuomalaiset vaatii lain ja järjestyksen viranomaisille parempia toimintaedellytyksiä.
Uusien poliisi-, pakkokeino- ja esitutkintalakien toimivuutta on tässä mielessä tarkasteltava kriittisen rakentavassa hengessä.
Valtion tuottavuusohjelman harhanimellä ehdittiin tuomioistuinten, syyttäjistön ja poliisin resursseja lyhytnäköisesti kaventaa.
Tuottavuusohjelman muuttaminen vaikuttavuus- ja tuloksellisuusohjelmaksi ei ole parantanut tilannetta.
Rahasäästöt ovat edelleen vanhojen puolueiden oikeuspolitiikan lyhytnäköinen perustavoite.
2.1Poliisin toimintaedellytykset turvattava
Poliisin toimintaedellytykset on turvattava koko maassa.
Hälytysviiveet eivät saa olla kohtuuttomia.
Yleisen lainkuuliaisuuden takaamiseksi poliisin tulee näkyä kaikkialla valtakunnassa, myös harvaan asutuilla alueilla.
Epäonnistuneiden PORA-hankkeiden varjolla poliisihallintoa on paisutettu ja kenttätyötä tekevien poliisien määrää vähennetty.
Liikkuvan poliisin lakkauttaminen oli virhe, josta huolimatta liikenteenvalvonta on turvattava.
Vaadimme resursointiin suunnanmuutosta, jotta poliisi pystyy paremmin näkymään ja toimimaan lähellä kansalaisia
ja jotta oikeusjutut tuomioistuimissa etenisivät nopeammin.
Rikosjuttujen syyttäjävakansseja on liian vähän.
Lisäksi tuomioistuinten riita- eli siviilijutut ovat päässeet muodostumaan liian kalliiksi tavallisten kansalaisten oikeusturvan kannalta.
On väärin, että kansalaiset yhä enemmän joutuvat rahasyistä luopumaan oikeuden hakemisesta.
Siksi valtion rahoittamaa oikeusapua on tehostettava
ja riitojen sovittelumenettelyä käräjäoikeuksissa kehitettävä.
2.2Rikoslait vastaamaan oikeustajua
Rikoslainsäädäntöä on kehitettävä nykyrikollisuuden realiteetteja vastaavaksi.
Vanhojen puolueiden ja Vihreiden rikosoikeusnäkemykset ovat jämähtäneet 1960–1980 -luvuilla parhaat päivänsä nähneeseen vasemmistolais-liberaaliin menneisyyteen.
Perussuomalaisten välillisestä vaikutuksesta johtuen tilanne on viime vuosina ollut paranemaan päin,
mutta edelleen rangaistukset ovat monin kohdin kohtuuttoman lieviä, jopa Ruotsiin verrattuna, puhumattakaan useista muista EU-maista.
Ne eivät riittävästi vastaa tavallisten suomalaisten luontaista oikeustajua, etenkin kun rangaistusasteikko sinällään mahdollistaisi monissa tapauksissa tuomita tarvittaessa tuntuvampia rangaistuksia.
Etenkin seksuaalirikollisten rangaistukset loukkaavat ihmisten oikeustajua, uhreista puhumattakaan.
Ensi kertaa kiinni jäänyt raiskaaja selviää usein varoituksella (= ns. ehdollinen tuomio) eli ei istu päivääkään rangaistusvankina.
Samaan hengenvetoon on muistettava, että seksuaalirikoksissa näytön arviointi on usein vaikeaa.
Liian heppoisia rangaistuksia annetaan myös monissa henki- ja pahoinpitelyrikoksissa.
Kansainvälisesti verraten on erikoista, että murhaajien elinkautiset rangaistukset usein todellisuudessa rajoittuvat 12–14 vuoteen.
Jalkapantarangaistus on epäilyttävän vähäpätöinen eikä riitä motivoimaan rikoksentekijää lainkuuliaiseksi.
2.3Rikoksen tekeminen ei saa kannattaa
Löysä rikosoikeuspolitiikka synnytti muun muassa pikkurikollisten vapaasäädyn, joka saattoi rangaistuksitta ryöstellä kauppoja, kantamalla varastamiaan tavaroita ulos yksinäisen ja syystäkin peloissaan olevan kassatyöntekijän kielloista huolimatta.
Nämä rikolliset, jos sattuivat jäämään kiinni, naureskellen repivät poliisin kirjoittamat sakkolaput, koska maksamattomista poliisisakoista ei joutunut sakonmuuntovankeuteen.
Ulosottomieskin oli käytännössä voimaton.
Perussuomalaisten mielestä onkin hyvä, että sakon muuntorangaistus palautetaan.
Sen lisäksi avoin tavaran kantaminen kaupasta kielloista huolimatta (niin sanotut juoksukaljat) pitää muuttaa näpistyksestä varkaudeksi.
Suuren luokan taloudellinen rikollisuus on tekijöilleen liian usein kannattavaa myös rangaistusten vähäpätöisyyden mielessä.
Rajaviiva talousrikollisuuden ja harmaan talouden välillä on veteen piirretty.
Järkevästi kohdennettu lisäsatsaus harmaan talouden poliisi- ja muuhun viranomaistutkintaan maksaa itsensä takaisin korkoineen; onhan kyseessä miljardiluokkaa oleva veronkierto.
Tämä edellyttää viranomaisyhteistyön tehostamista jo esitutkinnan käynnistyessä, jotta valtion saatavat voidaan mahdollisimman hyvin turvata.
Talousrikollisuus on esimerkki sellaisesta uudemmasta rikollisuudesta, jossa tekijät ovat asioista hyvin perillä olevia alan toimijoita, jotka suunnitelmallisesti laskelmoiden ottavat rikosriskin.
Tällaisessa suunnitelmallisessa rikollisuudessa ei tuomioistuinten enää tule antaa niin paljon ehdollisia tuomioita vain sen takia, että syytetty ei ole aikaisemmin jäänyt kiinni eli on ns. ensikertalainen.
Perussuomalaisten mielestä rangaistuksen ennaltaehkäisevän pelotevaikutuksen on oltava nykyistä suurempi.
Järjestäytyneeseen rikollisuuteen on puututtava voimakkaasti.
Turvalliseen Suomeen eivät rikollisjengit kuulu.
Jengien ja jengiläisten lukumäärän kasvu viime vuosina osoittaa, että nykyinen lainsäädäntö ja resurssit eivät riitä.
Ja kyseenalaista on, soveltuuko Suomeen suunnitteilla oleva amerikkalaismallinen syyteneuvottelu, jossa syyttäjä voisi jättää epäillyn tekemistä rikoksista osan syyttämättä, jos rikollinen tunnustaa tiettyjä muita rikoksiaan tavallista lievemmän tuomion saadakseen.
Syyteneuvottelua voitaneen kokeilla määräaikaisena helpotuksena siihen liikakuormitukseen, johon poliisi- ja syyttäjäviranomaiset ovat joutuneet aliresurssointinsa takia.
2.4Viharikoslainsäädäntö uudistettava
Lainsäädäntöämme on kehitettävä viha- ja uskonrauharikoksissa, mukaan lukien nettikirjoittelussa esiintyvät pahimmat harhaisuudet.
Tällöin on tarkoin pidettävä huolta syyte- ja tuomiokäytännön tasapuolisuudesta niin, että sama vaatimustaso koskee kaikkia ryhmiä, esimerkiksi mitä tulee uskontoihin/uskonnottomuuteen ja etnisiin enemmistö- ja vähemmistöryhmiin.
Viharikoslainsäädäntöä kehitettäessä tulee katsoa, ettei aleta rajoittaa normaalia poliittista keskustelua.
Viharikoslaki on kirjoitettava niin, ettei laintulkinnan käytännöksi tule joidenkin EU-maiden tapaan epäillyn käänteinen todistustaakka, jonka mukaan epäillyn on itse todistettava, ettei hänen teossaan ollut rasistista motiivia.
Länsimaisen oikeusjärjestyksen mukaan jokainen on syytön, kunnes toisin todistetaan.
2.5Rikollisia ei saa suosia
Suomen rikos- ja järjestyslakeja pitää voida kehittää havaittujen epäkohtien poistamiseksi myös siinä tapauksessa, että epäkohta johtuisi jonkun etnisen vähemmistön toiminnasta.
Etninen hienotunteisuus ei saa tällöin estää lainsäätäjää reagoimasta samalla tavoin kuin lainsäätäjä reagoisi, jos saman epäkohdan aiheuttajat olisivatkin kantasuomalaisia.
Vankilaolot ovat Suomessa varsin hyvät, eikä vangeilla ole työvelvollisuutta.
Yksi vankivuorokausi maksaa yhteiskunnalle arviolta 200 euroa.
Moderneissa vankiloissa on paremmat olot kuin tuhansilla puutteellisessa hoidossa viruvilla vanhuksilla.
Tämä ei ole oikein.
Muista maista Suomeen rikoksia tekemään tulleiden vankien sijoittamista lähtömaittensa vankiloihin on voimakkaasti edistettävä.
Ratkaisu vankiloiden täyttymiseen ei ole niiden sulkeminen tai rangaistusten keventäminen.
Vankeusrangaistustemme merkittävin epäkohta ovat rikollisia suosivat säännökset ja käytännöt nopeasta ehdonalaiseen vapauteen pääsemisestä ja runsaasta avovankilaseuraamuksen käytöstä.
Avovankiloita käytetään säästösyistä myös sellaisiin rikollisiin, jotka rikoshistoriansa takia ja kansalaisten turvallisuuden vuoksi kuuluisivat suljettuun vankilaan.
Ns. ensikertalaisena ja siksi nopeaan ehdonalaiseen vapautukseen oikeutettuna käsitellään sellaistakin monenkertaista rikollista, joka on aikaisemmin istunut raskaita tuomioita, mutta joka viimeisimmän rikoksen tehdessään on ehtinyt olla kolme vuotta vankilan ulkopuolella.
Vankilahenkilökunnan ja heidän perheidensä turvallisuus ja yksityisyys on taattava.
Törkeän rikoksen tai paljon rikoksia tehneen maahanmuuttajan karkottamisen tulee olla mahdollista nykyistä useammin.
Järjestäytynyt ja toistuva kerjäämistoiminta on kitkettävä kaduiltamme lainsäädännöllisin toimenpitein, sillä emme halua maahamme kerjäläisten mukanaan tuomaa rikollisuutta ja muita lieveilmiöitä.
Nuorten rikoksentekijöiden (etenkin 15–17-vuotiaiden) joutumista perinteiseen vankilaympäristöön on edelleenkin pidettävä poikkeuksellisena.
Onnistunutta ei kuitenkaan ole sekään, että nuorelle tuomitaan useampia peräkkäisiä varotuksia (=ehdollisia tuomioita) tai käytännössä muuntokelvottomia sakkoja.
Perussuomalaisten mielestä onkin syytä kehittää yhdyskuntapalvelun kaltaisia todellisia muistutuksia, jotka lisäksi olisi toteutettava mahdollisimman pian teon jälkeen.
2.6Rikosuhrin asemaa parannettava
Rikosuhrien asemaa on parannettava.
Julkista rahakorvausjärjestelmää on kehitettävä.
On myös edelleen laajennettava virallisen syytteen alaisten rikosten piiriä, jossa syytettä ei voida välttää uhria painostamalla.
Lisäksi lakia ja syytekäytäntöjä on kehitettävä niin, että entistä harvemmin oikeusjutuissa tuomituksi tuleekin itseään tai omaisuuttaan puolustanut hyökkäyksen kohdehenkilö.
Nykyään yrityksessään keskeytetty rikollinen pääsee vähällä.
2.7Ei erillislainsäädännölle ja kulttuurisille erilliskäytännöille
Perussuomalaisten mielestä Suomen lakia ja oikeuselämää pitää jatkossakin kehittää nimenomaan suomalaiselta demokratian
ja tasa-arvoperiaatteiden pohjalta.
Siksi on sanottava ei islamilaiselle sharia-laille.
Sille ei pidä antaa Suomessa minkäänlaista jalansijaa, ei edes suvun sisäisissä perhe- ja perintöasioissa eikä perheen sisäisenä miehen kurinpitovaltana.
Täydet ja tasa-arvoiset oikeudet sekä oikeusturva on taattava kaikille Suomessa asuville naisille ja tytöille.
Tasa-arvovaltuutetun toimivaltaa on tässä suhteessa laajennettava.
2.8Perustuslakituomioistuin tarvitaan
Eduskunnan perustuslakivaliokunnan toiminnassa on ongelmana poliittisen tulkinnan mahdollisuus oikeudellisen tulkinnan sijaan.
Siksi Perussuomalaisten mielestä ylimmälle valtiotasollemme tarvitaan poliitikoista riippumaton perustuslakituomioistuin.
2.9Uusi suunta kriminaalipolitiikkaan
Rikollisten lainturva on Suomessa korkealla tasolla, tavallisten kansalaisten ei.
Rikoksesta epäillyn oikeuksia on jatkuvasti lisätty rikoksen selvittämisen ja asianomistajien oikeuksien kustannuksella.
Perussuomalaiset vaatii lakeja ja tekoja, joilla tavallisten kansalaisten oikeussuojaa ja turvallisuutta parannetaan sekä joilla heidän oikeustajuaan kunnioitetaan.
Emme vaadi automaattisesti kovempia tuomioita, vaan tuomioita, jotka ovat oikeudenmukaisempia ja joita ei vesitetä liiallisella ehdollisten tuomioiden ja ennenaikaisen vapauttamisen käytöllä.
Perussuomalaisten maaseutupoliittinen ohjelma 2015
Maaseudulla kasvaa kaikki – Suomi energiaomavaraiseksi vuoteen 2025 mennessä
Perussuomalainen maaseutu on ihmisläheinen,
turvallinen,
taloudellisesti järkevä
ja ekologisesti kestävä.
Perussuomalainen politiikka on itsenäistä,  oikeudenmukaista,  etujärjestöistä riippumatonta  ja yhteistyökykyistä.
Puu- ja turve uuden sukupolven polttoaineeksi.
Perussuomalaisten maaseutuohjelma käsittää maatalouden,
metsätalouden
sekä maaseudun asumisen
ja yrittämisen.
Perussuomalaiset näkevät maaseudun mahdollisuutena sekä menestystekijänä nyt ja tulevaisuudessa.
EU ja valtio ohjaavat, mutta liiallinen valvonta ja holhoaminen ovat jo johtaneet lamaannukseen ja byrokratiaan.
Tämä on nähty erityisen hyvin menneillä hallituskausilla.
Maaseudun asioissa on uskottava yksityiseen yrittäjyyteen ja paikallisiin toimijoihin sekä paikallisiin toimintamalleihin.
Sujuva hallinnointi ja byrokratian vähentäminen edellyttävät Maa- ja metsätalousministeriön ja Ympäristöministeriön yhdistämistä Ruoka- ja luonnonvarainministeriöksi.
Maa- ja metsätalous, kalastus ja poronhoito tyydyttävät elämän perustarpeita.
Maan ja metsän antimia tuottavat, jalostavat ja kuljettavat yritykset luovat hyvinvointia koko Suomelle ja ovat maaseutuasutuksen perusta.
Tähän luokitukseen kuuluvat myös metsämarjat, maamme sienet sekä kalat.
maalla on hyvä asua ja kasvaa
Asuminen ja yrittäminen maaseudulla edellyttävät kehittyvää ja ennakoitavaa toimintaympäristöä.
Maaseudun liikenneyhteyksiä ei ole kehitetty,
palveluja on keskitetty eli lakkautettu
ja elävien kylien on annettu näivettyä.
Maaseudun asukkaita on syyllistetty Itämeren saastuttamisesta, pohjavesien pilaamisesta ja ilmastonmuutoksesta.
Syyllistämisen ja keskittämisen kierre on katkaistava ja luotava uutta uskoa maaseudun mahdollisuuksiin.
Maaseutu on hyvä ja turvallinen kasvuympäristö lapsille ja nuorille.
Suomalaisella maaseudulla on tulevaisuudessa yhä paljon annettavaa.
Ennen kaikkea, sillä on suuri yhteiskunnallinen merkitys.
Tämä vain tulisi kaikkien osapuolten ymmärtää
ja kehittää maaseutua sekä maaseutualueita sen mukaisesti.
Maaseutumainen asuminen parantaa huoltovarmuutta, kun kansalaisilla on mahdollisuus kasvattaa peruselintarvikkeita kotinsa lähistöllä.
Maaseudun palvelut – keskittämisestä hajauttamiseen
Perussuomalaisten mielestä maaseudun palvelujen keskittämisestä on siirryttävä niiden hajauttamiseen.
Aluehallinnon ja palveluiden säilyttäminen on tehokkainta aluepolitiikkaa.
Elinvoimaisia kyliä on kuollut koulujen, postien ja kaupallisten palveluiden keskittämisen seurauksena, vaikka keskittämisen hyödyt ovat usein näennäisiä.
Kehitys on seurausta valtion ja EU:n harjoittamasta tilakokojen kasvattamiseen tähtäävästä väärästä maaseutupolitiikasta.
Ympäristöluvat tulee palauttaa kuntien päätettäväksi.
Tällaista ns. yhden luukun periaatetta, joustavuutta sekä ketteryyttä nyky-yhteiskunnassa tarvittaisiin lisää.
Tämä olisi kaikkien etu.
Väestöämme ei enää tule keskittää lisää kaupunkikeskuksiin, jossa yhteiskunnalla ei ole varaa ruokkia heitä työttöminä.
Tiet kuntoon – suorat tiet vievät menestykseen
Läheisyysperiaate on susi – susi on läheisyysperiaate-kysymys
Toimiva koulu on elävän kylän merkki
Hevosharrastus antaa juuria ja siipiä: iloa, elämyksiä ja 15 000 työpaikkaa
Keskittäminen lisää kasvihuonekaasuja – ilman autoa ei saa palveluita
Jätevesisäännöksiin järkeä
Julkisten palvelujen lakkauttamista tarkastellaan yksipuolisesti palvelun järjestäjän näkökulmasta eikä palvelun käyttäjien ja koko yhteisön tarpeita arvostaen.
Julkisia palveluja on kehitettävä yli sektorirajojen ja yhdessä yritysten kanssa.
Postinjakelun, koulukuljetusten, palvelutaksien ja kodinhoitopalveluiden yhteensovittamisen esteitä tulee poistaa.
Poliisin ja muiden viranomaisten palveluita on oltava tarjolla sivukylilläkin.
Ei ole kenenkään etu, että turvallisuutta ajetaan alas säästösyihin vedoten.
Viranomaistyön etätyömahdollisuuksia tulee myös edistää.
Keskittämisen huumassa kylien lähipalvelut on säilytettävä.
Kyläkouluja on ruokaloineen hyödynnettävä muidenkin kuin koululaisten käyttöön.
Tietoliikenne-, puhelin- ja postipalveluja pitää olla tasapuolisesti saatavilla kaikkialla.
Palvelut on oltava kaikkien saatavilla myös ilman internetiä.
Perussuomalaisten mielestä maaseutu ansaitsee sille kuuluvan arvostuksen, siksi ei ole lainkaan vähäpätöistä se millaista politiikkaa maaseudun – ja koko maan asuttamisen eteen teemme niin paikallisesti kuin valtakunnallisesti.
Suomalaisten tulisi hyödyntää laajan maansa tarjoamat edut, eikä keskittää väestöä kaupunkeihin, joiden liepeillä aikaisemmin sijainneet työvoimavaltaiset suuryritykset on jo lakkautettu ja työpaikat ovat kadonneet.
Paremmat tiet johtavat korkeampaan elintasoon, auton käytön kustannuksia on alennettava
Liikenteen sujuvuus on toimivan ja tehokkaan maaseudun perusedellytys.
Rauta- ja maanteiden, satamien, lentokenttien ja tietoliikenneyhteyksien turvaaminen ovat keskeisiä valtiovallan tehtäviä.
Valtio on laiminlyönyt alemmanasteisen tieverkon ylläpitoa ja kehittämistä koko 2000- ja 2010 -luvun.
Perussuomalaisten mielestä paikallis- ja yksityistieverkon ylläpito ja parantaminen on panostus kansallisomaisuuden hoitamiseen, turvallisuuteen ja elinvoimaiseen yhteiskuntaan samalla tavalla kuin perustienpito.
Palveluiden ja työpaikkojen siirtyessä keskuksiin ja julkisen liikenteen lakattua oma auto on maaseudun asukkaille välttämätön.
Autojen päästöverot, polttoaineverot ja työmatkavähennysten rajoittaminen koskettavat rajuimmin maaseudun asukkaita.
Kustannusten nousu voi tehdä jopa työssäkäynnin kannattamattomaksi ja harrastukset mahdottomiksi.
Perussuomalaiset eivät hyväksy ympäristösyillä harjoitettavaa keskittämispolitiikkaa.
Pitkäjänteiseen rataverkon ylläpitoon
ja rakentamiseen on suunnattava varoja.
Uusi Jäämeren rata tarvitaan pohjoisen työllisyyden takaamiseksi ja kaivosteollisuuden tulevaisuuden turvaamiseksi siten, että kaivoslait ja ympäristönormit laaditaan nouseva teollisuudenala huomioiden.
Perheviljelmäpohjainen omavaraisuus sekä huoltovarmuus ovat Suomen turvatakuu
Kannattavan pien- ja perheviljelmän edellytykset on säilytettävä koko Suomessa.
Taloudellisesti kannattava ja eteenpäin pyrkivä tila voi vastata yhteiskunnan haasteisiin työllistämällä, investoimalla ja huolehtimalla hyvin niin eläimistä, ympäristöstä kuin yrittäjäperheestäkin.
Perussuomalaisten mielestä maatalousväestön tulotason on vastattava yleistä tulokehitystä.
Perheviljelmä perustuu tilalla asuvan perheen työpanokseen.
Perheviljelmiä voi olla monen kokoisia, ja niillä voi olla palkattuakin työvoimaa.
Oma auto on usein välttämättömyys – liikkuminen halvemmaksi
Kelkkareitit vain maanomistajan luvalla
Matti maalaisen kukkarossa – ei uusia veroja ja velvoitteita
Omavaraisuus on turvatakuu
Kiinteistöveroa ei pellolle/metsälle
Jätevesiravinteet peltoon – ei monopolipuhdistamoille ja niistä Itämereen
Kiinteistöjen ulkomaalaisomistusta on rajoitettava
Suomalaisen maataloustuotannon säilyminen takaa myös muiden elintarvikesektorin työpaikkojen säilymisen.
Suomalainen maatalous työllistää seurannaisvaikutuksineen noin 300 000 ihmistä.
Rakennemuutos ja tehostaminen ovat vähentäneet elintarvikesektorin työpaikkoja, mutta sektorin merkitys ei ole vähentynyt, koska haluamme yhä syödä kotimaista ruokaa.
Ruoka on välttämättömyyshyödyke, josta kansalaiset eivät voi tinkiä.
Tämän johdosta me perussuomalaiset esitämmekin, että ruoan arvonlisäveroa laskettaisiin nykyisestä.
Pysyvien vaikutusten saamiseksi poliittisen ohjauksen tulisi vaikuttaa suoraan kysyntään, mistä on esimerkkinä luomutuotannon markkinointikampanjat tai lähiruuan hyödyntäminen julkisissa hankinnoissa.
Poliittinen ohjaus ei voi olla pysyvässä ristiriidassa kysyntävetoisuuden kanssa.
Suoramyyntiä tiloilta tulee edistää
ja pientoimijoita kannustaa.
Lainsäädäntöä tulisikin muuttaa siten, että toiminnasta tulisi kannattavaa.
Hajautetulla tuotannolla työtä ja kriisivalmiutta
Suomeen tuodaan vuosittain noin 13.5 miljardin euron edestä energiatuotteita.
Energiaomavaraisuus kotimaisella tuotannolla korvaisi valtiotalouden alijäämän.
Suomalaisen tuotannon turvaaminen on ollut suurta viisautta.
Ruokaomavaraisuuden turvaamisen lisäksi on panostettava valkuaisrehu- ja energiaomavaraisuuden lisäämiseen
sekä luomutuotteiden kysyntään vastaamiseen.
Kriisivalmius ja huoltovarmuus edellyttävät panostuksia varmuusvarastointiin.
Tehokkuutta tarvitaan, mutta teollinen maatalous ei sovi Suomeen.
Nykyisen kehityksen suunta, jossa kotieläinyksiköt kasvavat velkavetoisiksi teollisuuslaitoksiksi, on huolestuttava.
Samalla uudet perhetila kokoluokan kotieläinyksiköt ovat harvinaisuus.
Pienet yksiköt turvaavat elintarvikehuoltoa, maaseudun asutusta, eläinten terveyttä ja jatkuvuutta nykyisen viljelijäpolven tullessa eläkeikään.
Maaseudulla pitää olla riittävästi väestöä, että tiloille löytyy jatkajia.
GMO-vapaus on puhtaan suomalaisen maatalouden vientivaltti, minkä takia Perussuomalaiset haluaa estää GMO-kasvien tuotannollisen viljelyn Suomessa.
Pienimuotoinen tutkimukseen ja pohjoisissa oloissa menestyvien lajikkeiden kehittämiseen liittyvä koetoiminta voitaisiin sallia laboratorio-oloissa tai riittävän etäällä muusta viljelystä.
Luomutuotannon ja -jalostuksen laajentumiselle on turvattava riittävät puitteet.
Elintarviketeollisuuden keskittymisen ja suurien yksiköiden rinnalle tarvitaan pienimuotoista elintarvikejalostusta.
Pienten yksiköiden ympäristö- ja elintarvikemääräyksiä tulee siksi lieventää.
Pienillä yksiköillä on merkitystä paitsi suomalaisen ruokakulttuurin ja paikallisuuden
myös kriisiaikaisen huoltovarmuuden kannalta.
Lähiruuan markkinoillepääsyä helpotettava
GMO-vapaa Suomi – Pienimuotoinen tutkimus ja koetoiminta voitaisiin sallia
Kloonivapaa Suomi
Tulevaisuuden vientivaltti
Peltoheitot ja luonnohoitopellot energia- ja valkuaistuotantoon
Yrittäjien oikeus-
ja sosiaaliturvaa parannettava
Maa- ja metsätalous ovat mahdollisuuksien aloja, kun niihin kehitetään ja yhdistetään korkeaan teknologiaan perustuvaa tuotteiden jalostusta.
Lisää luomua!! – kuluttaja päättää, paljonko lisää
Pienet jalostajat: ruokakulttuuria
ja kriisienhallintaa
Ennustettavuutta ja oikeudenmukaisuutta on lisättävä
Maataloustuotanto vaatii pitkäaikaista sitoutumista yrittäjältä.
Investoinnit tehdään kymmeniksi vuosiksi.
Poliittisten päätösten on oltava ennakoitavia ja mahdollistettava yritystalouden suunnitelmallisen kehittämisen ja sukupolvenvaihdokset.
Suomalaiset tuottajahinnat ovat usein Euroopan halvimpia, mutta kustannukset ovat kalleimpien joukossa.
Maatalouden tuotantopanosteollisuus, kauppa ja elintarviketeollisuus voivat hyvin.
Samoin neuvontajärjestöt ja hallinto paisuvat.
Maanomistusoikeuden nakertamisen on loputtava.
Maastoliikenne, virkistys tai matkailuelinkeino, eivät ole yleisiä syitä, joiden edessä maanomistajan oikeuksia tulisi kaventaa.
Matkailuun ja huviajeluun suunniteltuja kelkkareittejä ei saa rakentaa maanomistajan tahdon vastaisesti.
Perussuomalaiset eivät hyväksy kiinteistöveroa pellolle tai metsälle, sillä mielestämme kaikkien suomalaisten tulee voida omistaa maata ilman, että siitä rangaistaan.
Olisi sitä paitsi typerää kohottaa kotimaisen elintarvike- ja puuntuotannon kustannuksia.
Lisäksi puuston kiinteistöverotus johtaisi kahdenkertaiseen verotukseen; jokavuotisiin kiinteistöveroihin sekä aina hakkuiden jälkeen maksettaviin myyntiveroihin.
Verovapaus on myös jokamiehenoikeuksien kannalta merkityksellistä.
Tilarakenteen kehittämiseksi tarpeellisilta vapaaehtoisilta tilusvaihdoilta ja -kaupoilta tulee poistaa varainsiirtovero, maanmittauskulut ja mahdollinen myyntivoittovero.
Sukupolvenvaihdoksissa luopumistukiasiat on oikeudenmukaistettava niin luopujien eläke-edun kuin jatkajienkin osalta.
Perintöveron osittaista poistoa tuleekin harkita maatalousyrittäjien sukupolvenvaihdoksissa,
kuten myös metsänmyynnistä kannettavien verojen tulouttamista metsän sijaintikuntaan.
Tukiviidakkoa on raivattava sekä byrokratiaa vähennettävä
Maatalouden harjoittamiseen liittyvää sääntelyä ja byrokratiaa on oleellisesti vähennettävä.
EU sääntelee maataloutta n. 25 000 sivun verran.
Lisäksi suomalaisen sääntelyn määrä lienee tuhansia sivuja.
Maatilojen omaa vapautta ja vastuuta voidaan kasvattaa oman valvonnan ja byrokratian määrää vähentämällä.
Maanviljelijän kartta- ja tukisulkeisia tulee yksinkertaistaa oleellisesti.
Hallinnon hyväksymiin karttoihin on voitava luottaa.
Tukiehdot tulee olla viljelijän ja virkamiesten omaksuttavissa ilman konsultteja.
Ennalta ilmoittamattomia tarkastuksia ja tarkastusten viivästymisistä johtuvia tuenmaksatusten lykkääntymisiä ei voi hyväksyä.
Nykyisin viljelijä kärsii paitsi omista myös virkamiesten tekemistä virheistä.
Viljelijän on voitava luottaa hallinnon vahvistamiin karttoihin (esim. Maanmittauslaitoksen tuottamiin) ja pinta-aloihin.
Perussuomalaisten mielestä viljelijän oikeusturvaa on parannettava kaikilla hallinnon tasoilla.
Pienien takaisinperintöjen mielekkyyttä on kyseenalaistettava.
Maanviljelijälle ihmisoikeudet – pelottelu lopetettava
Lomakesulkeiset ja karttasimputukset – lepo!
Talo elää tavallaan – EU-tarkastaja lähtee ajallaan
Paikallis- ja metsätiet kuntoon
Lähiruuan jalostamista helpotettava
Perheviljelmälle mahdollisuus kasvaa ja kannattaa
Ravinteet kiertoon!
Kuka kaipaa lisää sääntöjä maatalouteen? – käsi ylös!
Byrokratian purkutalkoot
Jätevesiasetus on kumottava
Pienille tiloille on kehitettävä veroehdotuksen kaltainen tukiehdotus.
Yrittäjän, neuvojien ja hallinnon aika kuluu nykyisin tuotannon kannalta mitättömien säännösten ja ehtojen tarkkailussa.
Luonnonhaitoista johtuvia pysyviä haittoja on edelleen kompensoitava.
149a (ent. 141) ja 142-tukien maksamisen oikeudesta tai tasosta ei tingitä.
Kansalliset tuet on suunnattava maatiloilla asuville ja päätoimisille viljelijöille.
Peltoviljelyn ravinnetasoja on pudotettu oleellisesti.
Tuotantomenetelmiä kehittämällä ravinnepäästöjä voidaan edelleen alentaa.
Ravinnetasoja on voitava soveltaa laadun ja määrän takaamiseksi lohkokohtaisesti.
Jätevesien ravinteita on voitava kierrättää paikallisesti.
Muutoinkin lainsäädännössä tulisi harjoittaa järkiperäistämistä, jottei jätevesiasetuksen kaltaisia järjettömyyksiä enää säädettäisi.
Perussuomalaiset pitävätkin tärkeänä sitä, että jätevesiasetus kumotaan pikaisesti.
Liitännäiselinkeinoilla eli monialayrittäjyydellä lisätuloja maaseudulle
Maatiloilla on aina osattu monenlaisia töitä.
Varsinaisen alkutuotannon ohella erilaiset liitännäiselinkeinot eli monialaelinkeinot kasvattavat koko ajan merkitystään tilojen tulonmuodostuksessa ja työllistävyydessä.
Varsinaisen maa- ja metsätalouden ulkopuolinen yritystoiminta tulisi huomioida täysimääräisesti arvioitaessa tilan elinkelpoisuutta aloittamisavustusten ja investointitukien kohdalla.
Alkavat ja pienimuotoiset monialaelinkeinot tulisi toimialasta riippumatta hyväksyä verotuksessa maatilan toiminnaksi.
Maaseudun tuotteiden ja palveluiden innovaatioihin on löydyttävä riskirahaa.
Tukileikkurista säästyneitä varoja on ohjattava uusien tuontia korvaavien liiketoimintojen kehittelyyn.
Metsästä iloa, tuloa, työtä ja energiaa
Metsä on suomalaisen hyvinvoinnin lähde ja vaurauden kivijalka.
Metsänomistajien, metsäpalveluyritysten ja teollisuuden muodostama metsäsektori on joutunut viime aikoina suurten muutosten eteen.
Koko metsäsektorin kannattavuuden, tehokkuuden ja toimintaedellytysten parantaminen on Suomen edun mukaista.
Metsäsektorin kannattavuus ja uudet investoinnit poikivat hyvinvointia kaikille.
Pakkosuojelu, jalostusasteen vähentäminen tai maanomistusoikeuden murentaminen taas vähentävät metsäsektorin merkitystä.
Ylisuuret hirvieläinkannat, tiestön rappeutuminen ja ylimitoitettu luonnonsuojelu heikentävät metsätalouden asemaa.
Metsätaloutta perusteettomasti mollaavia järjestöjä ei pidä rahoittaa julkisin varoin.
Perussuomalaiset pitävät erittäin tärkeänä sitä, että maamme metsäpolitiikasta päätetään myös jatkossa kansallisesti.
Emme näe perusteita sille, että Suomi luovuttaisi lisää päätäntävaltaa Brysseliin Euroopan unionin harjoittaman energia- ja ilmastopolitiikan varjolla.
Enemmän vapautta ja vastuuta – vähemmän byrokratiaa
EU-Suomi – ikuinen torjuntavoittaja?
149aja 142 tuet on turvattava
Hallinnollisia raja-aitoja alennettava
Ei pakkosuojelulle!
Maanomistajan oikeusturvaa ei nakerreta
Metsäteollisuutta älköön hävitettäkö
Kemera-tukien byrokratiaa vähennettävä
Metsänomistajan vapautta on lisättävä neuvontapalveluissa ja metsänkäsittelyssä
Hankintahakkaaja on uhanalainen
Hoidettu metsä elättää ja virkistää
Metsä tarvitsee hoitoa, sillä hoidettu metsä on taloudellisesti tuottava ja maisemallisesti viihtyisä.
Suomessa on yli 700 000 metsänomistajaa, joista kasvava joukko on etä- ja kaupunkilaismetsänomistajia.
Metsänomistajien vapautta neuvontapalveluiden tai metsänkäsittelyn osalta tulee lisätä.
Metsänomistajan on voitava toteuttaa omia tavoitteitaan, olivat ne sitten taloudellisia, maisemallisia tai suojelullisia.
Perussuomalaiset eivät hyväksy vapaaehtoisesti hakkaamatta jätettyjen alueiden pakkosuojelua.
Kaikkien suojelutoimien on perustuttava vapaaehtoisuuteen.
Metsätie on ekologinen ja ekonominen investointi.
Energiaomavaraisuus vuoteen 2025 mennessä – puusta ja turpeesta uuden sukupolven polttoaineet
Kotimaisen energian asemaa on parannettava.
Hajautettu bioenergia antaa työtä
sekä varmentaa huolto- ja kriisivalmiutta.
Metsäenergian hyödyntäminen on tärkeä kansallinen voimavara, jonka käyttöä tulee edistää.
Kemera-tukien (Kestävän Metsätalouden Rahoitus) riittävyys on turvattava
ja byrokratiaa on vähennettävä.
Kemerasta liian suuri osa hukkuu neuvojille ja paperinpyörittäjille, ja järjestelmässä omatoiminen metsänomistaja syrjäytyy.
Perussuomalaiset esittävät omatoimisille metsänomistajille kemera-tuen vaihtoehdoksi laskennallista verovähennysoikeutta.
Metsäenergiaa on hankittava kestävästi.
Tuettu energiapuun ja kantojen kerääminen ei saa vaarantaa puuhuoltoa, metsäluontoa
tai omatoimisen metsänomistajan mahdollisuuksia hakata ja jalostaa energiapuu itse.
Metsäenergiaa käyttävien laitosten tulisi voida tasapuolisesti kilpailla energiapuusta.
Yhdistelmälaitosten mahdollistama hajautettu sähköntuotanto on erittäin kannatettavaa sekä työllisyyden, ympäristön että kriisivalmiuden kannalta.
Tuontipuun tuettu energiankäyttö ei saa aiheuttaa markkinahäiriöitä.
Metsäenergian lisäksi turpeen, oljen, biokaasujen ja jätteiden energiakäytön esteitä on poistettava.
Energiainvestointeihin annettavien tukien ehdot tulee olla yksiselitteisiä
ja kaikille samoja
sekä riittävän pysyviä.
Edelliset hallitukset ovat lähes kokonaan unohtaneet kotimaisen energian käytön yhtenä valtiontalouden alijäämän tasapainotuskeinona.
Metsäteollisuuden ylösajo
Metsäteollisuus on vastannut yhteiskunnan asettamiin tehokkuus-, ekotehokkuus- ja taloudellisuusvaatimuksiin.
Yhteiskuntavastuuta on odotettava myös työpaikkojen säilyttämisen ja lisäämisen osalta.
Valtiovalta ja EU ovat kuitenkin heikentäneet metsäteollisuuden kilpailukykyä, kuuntelematta suomalaisen metsäsektorin tarpeita.
Perussuomalaiset nostavat suomalaisen työn
ja tuotannon etusijalle.
Teollisuus tarvitsee koulutettua työvoimaa,
edullista energiaa ja tasaista puuvirtaa
sekä teollisuuden tarpeita kunnioittavia ympäristösäännöksiä.
Teollisuuden kuljetuksille ja sivutuotteille ei saa asettaa kilpailukykyä rajoittavia haittaveroja.
Metsä- ja paikallisteiden mahdollistama keskeytymätön puuvirta on suomalainen kilpailuvaltti.
Puuhuollon turvaamiseksi yhteiskunnan on noudatettava pitkäjänteistä ja ennakoitavaa politiikkaa.
Metsäalan hallinnointia on kevennettävä
ja säästyneitä varoja on suunnattava uusien puu-innovaatioiden kehittelyyn.
Perussuomalaiset haluavat jatkossa kiinnittää huomiota erityisesti puurakentamisen lisäämiseen niin yksityisessä kuin julkisessakin rakentamisessa.
Suomi voisi olla jopa puurakentamisen suunnannäyttäjänä koko Euroopassa.
Tavoitteen saavuttaminen vaatii toki parempaa sekä ennakoivampaa päätöksentekoa.
Ala on varsin merkittävä tekijä, se työllistää runsaasti ihmisiä joko suoraan tai välillisesti.
Puusta valmistettavat tuotteet ovat lisäksi kestäviä sekä uusiutuvia ja vaikuttavat siten positiivisesti hiilitaseeseen.
Metsä- ja maapohja eivät myöskään karkaa Kiinaan muuta kuin ehkä kuvainnollisesti ilmastosopimuksien myötä.
Täten pyrkimys lisätä puurakentamista tukee hyvin myös tavoitetta ilmastopolitiikan paremmasta ennakoitavuudesta.
Kesannoista biokaasun raaka-ainetta
Hajautettua energiantuotantoa
Biokaasua komisario Öljy-Palmu!
Maanomistajan oikeuksia ei saa polkea
Missä liito-orava, siellä ongelma – syy ei ole oravan
Puusta tuohta ja työtä
Eläimiä on suojeltava eläinsuojelijoilta ja luontoa luonnonsuojelijoilta
Nuoria metsästäjiä tarvitaan – metsästäjä tarvitsee aseluvan
Pedot, riista, kalastus ja jokamiehenoikeudet - paikallisuus kunniaan
Metsästys on osa suomalaista elämänmuotoa.
Metsästysharrastuksen aloittamista on helpotettava metsästysaselainsäädännön lieventämisellä.
Maaseudun nuorille metsästys on harvoja harrastuksia, joita voi parhaiten harrastaa lähiympäristössä.
Lyijyhaulien käyttö tulee sallia vesilintujen metsästyksessä eläinsuojelullisin perustein.
Riistan ja petojen kaatoluvat eivät kaipaa sen enempää Helsingin kuin Brysselinkään ohjeita, vaan ovat päätettävissä paikallisesti läheisyysperiaatteen mukaisesti.
Suurpedot eivät saa aiheuttaa haittaa asumiselle, ihmisten turvallisuudelle
tai yrittämiselle.
Karjatilaa kiertävä susi on painajainen, niin omistajalle kuin kesyille vasikoille tai lampaillekin.
Häirikköpedoille välitön kaatolupa tulee saada asian todenneelta poliisipartiolta.
Kalastusharrastus, kuten onginta tai pilkintä tulee kuulua jokaisen kotitalouden oikeuksiin.
Metsäluonnon tarjoamia keruutuotteita ja matkailuelämyksiä on hyödynnettävä.
Suomalaisilla tulee säilyttää jokamiehenoikeudet.
Kotitarvekalastusta ei saa vaikeuttaa,  terveellisen kalan ruoaksi käyttöä on edistettävä.
Me perussuomalaiset emme myöskään kannata kalastusmaksuja ikäihmisille.
Myös eläinsuojelusyistä pyydystä - ja päästä kalastusta pitää rajoittaa, se ei sovi suomalaiseen kulttuuriin.
Nuoria pitää jo koulussa opettaa kalastamaan ja myös kalaa ruoaksi laittamaan.
Maaseudun yrittäjyyden esteitä on purettava
Maaseudun yrittäjyyden haasteet ovat pääosin samoja kuin muidenkin yrittäjien.
Kuntien, valtion ja julkisyhteisöjen on hankintatoimessaan huolehdittava, että näillä pk-sektorin yrityksillä on tasavertainen mahdollisuus osallistua tarjouskilpailuihin.
Maaseudun yritykset pystyvät vastaamaan palveluiden kasvavaan kysyntään.
Polttoaine- ja sähköverojen korotusten aiheuttamat haitat kasaantuvat maaseudun yrittäjille.
Yrittämisen ja elämisen kustannusten nousuvauhti on kestämätön.
Samaan aikaan yrittäjät joutuvat kilpailemaan harmaan talouden sävyttämillä epäterveillä markkinoilla.
Maaseudun yrityksille on tärkeää, että maaseudun palveluiden ja rakenteiden alasajo lopetetaan.
Maatilojen työllistäessä yrittäjän vain osittain, on luotava mahdollisuus siirtyä joustavasti yrittäjyyden ja palkkatyön välillä, putoamatta yhteiskunnan turvaverkon läpi.
Puurakentaminen, puurakentaminen ja puurakentaminen!
Susi kuuluu luontoon – ei pihapiiriin
Riista- ja petoluvat paikallistasolle
Liito-oravia on enemmän kuin tamperelaisia
Onginta tai pilkintä tulee kuulua jokaisen kotitalouden oikeuksiin – ei kalastusmaksuja ikäihmisille!
Tuoretta kalaa kauppoihin
Keruutuotteita hyödynnettävä paikallisin voimin
Excuse me, are you jokamies?
Lähiruokaa laitoksiin
Kala ei parane kuljettamalla
Kalaa, poroa ja lähiruokaa kauppoihin
Kalastuksen, poronhoidon, pien- ja tilateurastamojen toimintaedellytyksiä on kavennettu liiaksi.
Keskusliikkeitä ja suuria jalostajia suosivat kohtuuttomat elintarvikemääräykset ja tarkastusmaksut ovat heikentäneet lähiruuan saatavuutta.
Perussuomalaisten mielestä pienten elintarvikeyritysten markkinoillepääsyä on helpotettava, lieventämällä määräyksiä ja mahdollistamalla pääsy julkisiinkin keittiöihin.
On hämmästyttävää, että kaupoista ei saa tuoretta kalaa.
Euroopan vesistörikkaimmassa maassa vain 10% kalasta on kotimaista ja sekin myydään usein pakattuna ja satoja kilometrejä kuljetettuna.
Harmaahylkeiden määrässä ja kalavesien hoidossa on toteutettava ammattikalastajien toiveita.
Porotaloutta uhkaavia petoja on voitava hävittää.
Porojen määrän on oltava luonnon, asutuksen, liikenteen ja muiden elinkeinojen kanssa sopusoinnussa.
Naapurimaista Suomen puolella laiduntavien porojen aiheuttamat haitat on korvattava.
Turkis- ja turvetuotanto: työtä ja tuloja
Turkistuotanto ja turpeennosto ovat julkisuudessa tuomittuja elinkeinoja.
Perussuomalaiset kuitenkin puolustavat niitä.
Kotimaisen energian yksi tukijalka, turve, on suuri potentiaali.
Turpeen käytön monipuolistaminen kestävällä tavalla on nopea tie nostaa energian kotimaisuusastetta.
Kivihiilelle kunnallinen haittavero
ja 5000 mv:n ylitysvero on poistettava turpeelta.
Turvetuotannon ympäristöhaittoja on edelleen syytä vähentää
ja tuotannon ehtoja yhtenäistää.
Turpeen jatkojalostusta ja innovatiivista tuotekehittämistä on edistettävä.
Turkistuotannon positiivisia vaikutuksia eläinperäisen jätteen kierrättäjänä, työllistäjänä ja vientitulojen hankkijana on korostettava.
Turkistarhaajiin tai tuotantoeläinyrittäjiin kohdistuvat iskut on tutkittava ryhmään kohdistuvina viharikoksina, sillä turkistarhaus on ammatti, mikä elättää monia ns. ydinmaaseudun kuntia – ja on niille suoranainen elinehto.
Kaivannaisteollisuus investoi ja työllistää
Kaivannaisteollisuudesta on muodostunut merkittävä työllistäjä ja vientitulojen lähde.
Yli 10 000 työpaikkaa seurannaisvaikutuksineen luovat kaivospaikkakuntien kehittämiseen uutta tulevaisuudenuskoa sekä positiivisia vaikutuksia.
Yhteiskunnan on autettava kaivostoiminnan edellytysten luomisessa.
Tiet, rautatiet, satamat ja kaavoitus ovat kaivostoiminnan edellytyksiä.
Samoin kaivoslait ja ympäristönormit on laadittava nouseva teollisuudenala huomioiden, sillä usein myös kaivokset aiheuttavat melua ja pölyä sekä kaventavat jossain määrin alueen käytön jokamiehenoikeuksia.
On huolehdittava, että Suomessa on myös jalostustoimintaa
ja että kaivostoimintaan löytyy myös suomalaista pääomaa.
Valtion roolia kaivosten omistajana ja aktiivisena toimijana on lisättävä.
Monikansallisten yhtiöiden toimesta Suomessa harjoitettavasta kaivostoiminnasta pitäisi periä valtionveroa, jotta saataisiin veronmaksajille muutakin hyötyä kuin haitalliset jätevuoret.
Tuulivoimapuistoja suojelualueille
Turve on resurssi – ei rikos
Turkistarhaisku on viharikos yrittäjää kohtaan ja terroriteko yritystä kohtaan
Turkisala kierrättää ja työllistää
Kell´kulta on – sen ylös kaivakoon
Kaivosteollisuus työllistää
Jokamiehenoikeudet säilytettävä suomalaisilla
Vuoret roikaa, metsä kaikaa ja taivaassa ollaan äänettä hetki aikaa, hetki pyhä ja lyhykäinen A.Kivi/ Jukolan Juhani
Maaseutu on suomalaisen kulttuurin kehto
Suomalainen kulttuuri ja perinne ovat maaseutukulttuuria.
Perinteisiä kädentaitoja, luovaa hulluutta, rakennusperintöä, maa- ja metsätalouden menetelmiä tai metsästyshistoriaa ei saa hukata.
Suomen kielen ja perussuomalaisen kulttuuriperinnön vaaliminen ja uudistaminen eivät saa jäädä kansainvälisten vaikutteiden jyräämiksi.
Matkailu ja luovat alat ovat nousussa.
Perussuomalainen maaseutu pysyy ja paranee nyt ja tulevaisuudessa!
Perussuomalaisten 50 askelta parempaan maaseutuun
Maatalous
1.Pellon kiinteistöverot on torjuttava.
2.Hallintobyrokratiaa on vähennettävä omavalvonnalla ja sähköisellä valvonta- ja tarkastusmahdollisuudella.
Maatilojen valvonta on oltava oikeassa suhteessa väärinkäytöksiin.
Pienistä takaisinperinnöistä on luovuttava.
3.Maatalousväestölle on turvattava muita väestöryhmiä vastaava tulotaso sekä eläke-edut ja lomituspalveluissa turvattava äitiysloma ja lähiomaisen sairastuminen sijaisavussa.
4.Valkuais- ja öljykasvien osalta on pyrittävä omavaraisuuteen, vapauttamalla tukijonossa olevia peltoja niiden viljelyyn.
Jalostus ja kauppa edistämään valkuaisomavaraisuuden lisäämistä rehuntuotannossa.
Sokeriomavaraisuutta ei saa alentaa.
5.Pienet tilat on vapautettava jokavuotisesta tukihakemusbyrokratiasta.
Näille tiloille on valmisteltava mahdollisuus kevennettyyn veroilmoitusmenettelyyn.
6.Geenimuuntelusta vapaa Suomi.
GMO-merkinnät on otettava viipymättä käyttöön.
7.Eläinten kloonausta ei tule sallia.
Kloonieläinten tuonti on kiellettävä.
8.Luomutuotannon laajentumiselle ja kehittämiselle riittävät puitteet.
Luomukoulutukseen pitää panostaa
ja luomututkimus tulee elvyttää.
9.Tilojen kriisivalmiutta on parannettava.
Maatiloilla tapahtuva energiantuotanto ja polttoaineiden tai elintarvikkeiden varastointi on nähtävä osana Suomen kriisivalmiutta.
10.Artiklojen 149a ja 142 tukitasot on säilytettävä
ja rahoitus turvattava.
11.Maaseudun keksintöjen ja palveluiden kehittämiseen on löydyttävä riskirahaa.
12.Peltotuet tulee olla vapaasti siirrettävissä tilan sisällä.
13.Suomalaisen elintarvikekaupan keskittymiskehitys on pysäytettävä.
Suomessa tuotetaan Euroopan halvinta lihaa ja viljaa, joista jalostetaan kalleimpia elintarvikkeita.
14.Maanomistusoikeutta ei saa nakertaa.
Kelkkareitit tai maisemakaavat tulee toteuttaa vapaaehtoisuuteen perustuen.
15.Maatilan tai yrityksen sukupolvenvaihdoksia tulee edistää lainsäädäntöä yksinkertaistamalla.
Luopujan eläke ei saa riippua asuinpaikasta tai tuotantoa jatkavan tilan sijainnista.
16.Maatalouslomittajien koulutusta, oppisopimusta
ja työn houkuttelevuutta on parannettava.
Eläinlääkäreitten koulutuksessa tarvitaan mieskiintiöitä.
17.Tukiehtoja tulee suoraviivaista niin yksiselitteisiksi, että viljelijät ja virkamiehet ymmärtäisivät ne.
Suomessa ei saa vaatia monimutkaisempia ehtoja kuin EU vaatii.
18.Kotieläinten jättiyksiköille on asetettava rajat.
Kotieläintaloudelle asetettavat vaatimukset on koskettava myös kotieläintuotteiden tuontia.
19.Haja-asutusalueen jätevesistä ravinteet peltoon ja metsään – ei monopolipuhdistamoille.
20.Tilojen yritystoiminta ja monitoimitilojen tulot on laskettava mukaan elinkelpoisuusarvioissa.
Pientenkin tilojen sukupolvenvaihdokset on oltava mahdollisia.
Elinkelpoisuusvaatimus  ja verotuksellinen epätasa-arvoisuus on poistettava.
Metsätalous
21.Metsän kiinteistöverot on torjuttava.
22.Metsätalouden organisaatioita on kevennettävä.
Hallinnosta ja neuvonnasta on karsittava
ja siirrettävä säästyneitä varoja uusien innovaatioiden kehittelyyn ja menekinedistämiseen.
23.Hirvieläinten kantoja ei saa kasvattaa metsätalouden kustannuksella.
24.Energiaveroja, laivarahtiveroja tai jäteveroja ei saa lisätä metsäteollisuuden haitaksi.
25.Yksityistiemäärärahat niin tiestön ylläpitoon kuin perusparantamiseenkin on turvattava.
Niitä ja metsäautotieavustuksia on tarvittaessa korotettava.
26.Suomalaista metsänhoitoa perusteettomasti mollaavilta järjestöiltä on otettava avustukset pois.
27.Suomessa tuotetun metsäenergian lisäksi turpeen, biokaasujen, kasviöljyjen, jätteiden sekä muidenkin uusiutuvien energialähteiden hajautettua energiakäyttöä on lisättävä.
28.Uusiutuvista kotimaisista luonnonvaroista valmistettujen biopolttoaineiden liikennekäytön esteitä on poistettava.
29.Kotimainen energia korvaamaan fossiilienergian lämmöntuotannossa.
Yhdistetystä sähkön- ja lämmöntuotannosta sekä biokaasulaitoksista saadaan turvaa energiahuoltoon.
30.Kestävän metsätalouden rahoituslain (KEMERA) tukien hallinnointia on vähennettävä
ja tukien riittävyys on turvattava.
Riista- ja petopolitiikka
31.Porotalouden elinkelpoisuutta ei saa rajoittaa liian tiukoilla eläinsuojelu- ja hygieniasäännöksillä.
32.Petopolitiikkaan on saatava tolkku.
Kaatoluvat on päätettävä paikallisesti.
33.Metsästysharrastuksen aloittamista on helpotettava metsästysaselainsäädännön lieventämisellä.
34.Suomalaista tuoretta kalaa on saatava kauppoihin.
Hygieniamääräykset pilaavat suomalaisen kalan.
35.Kalavedet on pidettävä tuottavina.
Harmaahylkeiden määrä on sopeutettava kalastuksen ehdolla.
Maaseudun hallinto, asuminen ja yrittäminen
36.Maa- ja Metsätalousministeriö ja Ympäristöministeriö on yhdistettävä Ruoka- ja luonnonvarainministeriöksi.
37.Jätevesiasetus on kumottava.
Ravinteita on kierrätettävä paikallisesti.
38.Lämpölaitoksia kylille ja keskuksiin.
39.Autoveron
ja energiaverojen korotuksista on luovuttava.
Ajaminen
ja asuminen halvemmaksi.
40.Maaseudun palveluja on tuotettava yli sektori rajojen: lähikoulusta kylän sydän.
41.Viranomaisten palveluja on saatava syrjäseuduillakin.
Poliisin tai ambulanssin odottelussa tunti on pitkä aika.
42.Kyläkoulujen toimintaedellytyksiä ei saa rajata uusilla vaatimuksilla
eikä maaseudun uudisrakentamismahdollisuuksia saa hankaloittaa kaavamääräyksillä.
43.Arvonlisäverollisten toimijoiden on voitava vähentää tieyksikkömaksujen sekä muidenkin verottomien toimijoiden, kuten vesi- ja jäteosuuskuntien maksuissa oleva piiloarvonlisävero laskennallisesti.
44.Pienien elintarvikejalostajien toimintaa
ja markkinoillepääsyä on helpotettava.
Pk-yritysten on voitava osallistua julkisiin kilpailuihin.
45.Nuorten liikkumista, harrastuksia ja työharjoittelua on helpotettava.
Ajokortti- ja työsuojelusäännöksiin on saatava joustoa.
Nuorten on voitava harjaantua maatilan töihin.
46.Pienyrittäjän on voitava päästä huonoina aikoina joustavasti sosiaaliturvan piiriin, lopettamatta koko yritystä.
Puolison yritystoiminta ei saa estää toimeentuloturvaa, koska tulojakaan ei saa jakaa.
47.Ekologinen kalankasvatus Suomessa on varteenotettava elinkeino, samoin hoitokalastus.
48. Jäämerelle on rakennettava rautatie.
49.Vain asianosaisille valitusmahdollisuus ympäristöluvista.
50.Pohjavedet kansallisomaisuutemme.
Pidetään suomalaisilla
ja turvataan sen muodostuminen.
MaaseututyöryhmäLauri Heikkilä (Marttila; pj), Iiro Silvander (Kerava; siht.),Juhani Hannula (Mynämäki), Reijo Hongisto (Vimpeli), Pentti Oinonen (Kuopio), Vilhelm Junnila (Naantali), Tuomo Karhunen (Pielavesi), Ari Kaunisaho (Maaninka), Anita Koivu (Rauma), Tommi Laitila (Honkajoki), Pekka Leskinen (Kangasniemi), Saara Lång (Loviisa), Pirkko Mattila (Muhos), Jukka Mikkonen (Nurmes), Arto Mähönen (Ähtäri), Matti Mäkelä (Paimio), Pirita Nenonen (Rovaniemi), Iiris Peltomaa (Pyhäranta), Ari Prihti (Punkalaidun), Jukka Pulakka (Nokia), Ilkka Riuttamäki (Huittinen), Marita Salenius (Multia), Timo Tukia (Mänttä – Vilppula), Tommi Vainiotalo (Laitila) ja Alpo Ylitalo (Kokkola).
Perussuomalaisten maahanmuuttopoliittinen ohjelma 2015
Eurooppaan kohdistuu tällä hetkellä ennennäkemätön siirtolaispaine Afrikasta ja Lähi-idästä.
Muuttoliikkeeseen vaikuttavat ajankohtaiset sodat ja kriisit mutta ennen kaikkea sitä pitää yllä elintasokuilu maanosien välillä.
Eurooppa, etenkin Pohjois-Euroopan hyvinvointivaltiot, on avokätisine sosiaaliturvajärjestelmineen houkutteleva kohde myös sellaisille siirtolaisille, joilla ei ole työmarkkinoilla tarvittavia taitoja, tai jotka eivät uskonnollisista ja kulttuurisista syistä halua omaksua integraation kannalta tärkeitä eurooppalaisia käsityksiä esimerkiksi tasa-arvosta tai ilmaisunvapaudesta.
Vapaan liikkuvuus Euroopan unionin sisällä on johtanut siihen, että Välimeren yli tulleet siirtolaiset voivat käytännössä itse valita, mihin jäsenmaahan he turvapaikkahakemuksensa jättävät.
Tällaisen turvapaikkashoppailun tuloksena kourallinen pohjoisia jäsenmaita ottaa vastaan lähes kaikki unionin alueelle tulevat turvapaikanhakijat.
Turvapaikkamenettely on luotu vainoa pakenevien ihmisten auttamiseen,
mutta siitä on tullut käytännössä merkittävin siirtolaisuuden väylä.
Valtavasta työttömyydestä ja julkisen sektorin rahoituskriisistä kärsivällä Euroopalla ei ole varaa vaikeasti kotoutuvien ihmisten massiiviseen muuttoliikkeeseen.
Maahanmuutto muuttaa peruuttamattomasti kohdemaiden väestörakennetta, rikkoo yhteiskunnan sisäistä koheesiota, rasittaa kohtuuttomasti julkisia palveluita ja julkista taloutta, johtaa asuinalueiden gettoutumiseen, edistää uskonnollista radikalismia ja sen lieveilmiöitä sekä ruokkii etnisiä konflikteja.
Esimerkkeinä näistä ilmiöistä voidaan mainita useita Euroopan suurkaupunkeja viime vuosina riivanneet etniset mellakat ja lähinnä maahanmuuttajanuorista koostuneet väkivaltaiset jengit.
Maahanmuuttoa ei pidä nähdä eikä käsitellä kokonaisuutena.
Pakolais- ja turvapaikkapolitiikka on siis pidettävä erillään
työperäisen maahanmuuton hallinnoinnista.
Suuri osa maahanmuuttajista tulee Suomeen töihin ja osallistuu panoksellaan yhteiskunnan rakentamiseen.
Maahanmuuttopolitiikan ja -lainsäädännön tarkoitus on mahdollistaa Suomen kannalta hyödyllinen tai vaikutuksiltaan neutraali maahanmuutto
mutta samaan aikaan ehkäistä sellaista muuttoliikettä, josta on taloudellista tai yhteiskunnallista vahinkoa Suomelle.
Maahanmuuttopolitiikan pitää perustua kansallisen edun puolustamiseen, ei sinisilmäiseen maailmansyleilyyn.
Etenkin vaikeassa taloudellisessa tilanteessa veronmaksajien oikeustajua koettelee se, että maahanmuuton kustannusten annetaan jatkuvasti paisua.
Turvapaikkajärjestelmän ja perheenyhdistämismenettelyn häikäilemätön käyttö elintasosiirtolaisuuden väylänä nakertaa kyseisten järjestelmien hyväksyttävyyttä tavallisen kansalaisen silmissä.
Suomessa maahanmuuton ongelmat ja kustannukset ovat vielä suhteellisen vähäisiä, mutta tämä ei johdu siitä, että Suomi olisi onnistunut kotouttamisessa muita maita paremmin, vaan siitä, että ”humanitaarinen” maahanmuutto on meillä verrattain nuori ilmiö.
Sen voidaan katsoa käynnistyneen Neuvostoliitosta Suomeen siirtyneiden somalien myötä 1990-luvun alussa.
Suomen on vielä mahdollista välttää esimerkiksi Ruotsin, Ranskan tai Britannian maahanmuuttokatastrofi, mutta tämä edellyttää määrätietoista politiikkaa ja selkeää lainsäädäntöä.
Suomi on tähän asti omaksunut ajopuun roolin; siirtolaisuuteen suhtaudutaan kuin luonnonvoimaan, jonka edessä nostetaan kädet pystyyn ja toivotaan parasta.
Suhtautumistavan on muututtava pikaisesti.
Maahanmuuttajaväestömme on kasvanut ja kasvaa nopeammin kuin missään muualla Länsi-Euroopassa.
Lisäksi se keskittyy voimakkaasti muutamaan suurimpaan kaupunkiin.
Suomessa asuu tällä hetkellä jo noin 300 000 ulkomaalaistaustaista ihmistä, mikä vastaa 5,5 % osuutta kokonaisväestöstä.
Vuosittainen nettomaahanmuutto on kymmenessä vuodessa kohonnut lähes 20 tuhanteen ilman, että politiikka olisi reagoinut tähän millään tavalla.
Jos maahanmuuton voimakas kasvutrendi jatkuu entisellään, on selvää, ettei Suomella ole mitään mahdollisuuksia tulevaisuudessa kotouttaa tänne tulevia ihmisiä onnistuneella tavalla ja samalla takaamaan sosiaalisen rauhan säilymistä maassamme.
Maahanmuuttopolitiikassa on otettava tavoitteeksi nettomaahanmuuton laskeminen 1990-luvun tasolle.
Maahanmuuton vähentäminen edistää ulkomaalaisten integraatiota, koska tällöin resursseja vapautuu erityisesti haastellisten yksilöiden ja ryhmien integroimiseen.
Myös kantaväestön hyväksyntä harjoitettua maahanmuuttopolitiikkaa kohtaan kasvaa, kun maahanmuuttoa toteutetaan hallitulla tavalla.
Perheenyhdistäminen kuriin
Perheenyhdistäminen on yksi tärkeimmistä maahanmuuton syistä.
Maahanmuuttotutkijat ja poliitikot ovat vakuutelleet, että perheenyhdistäminen edistää maahanmuuttajien kotoutumista.
Tästä ei kuitenkaan ole mitään näyttöä, sillä humanitaarisin perustein maahan tulleiden ihmisten integroituminen on epäonnistunut surkeasti myös niissä maissa, mm. Suomessa ja Ruotsissa, joissa on harrastettu sallivaa perheenyhdistämispolitiikkaa.
Monissa Euroopan maissa, esimerkiksi Tanskassa, Hollannissa ja Britanniassa, on tehty viime vuosina perheenyhdistämislainsäädäntöön merkittäviä kiristyksiä, joilla ehkäistään maahanmuuttajien perheenjäsenten hakua ulkomailta sosiaalijärjestelmien elätettäväksi.
Suomen tulee ottaa kyseisten maiden parhaista käytännöistä oppia, eikä kopioida Ruotsin avoimien ovien perheenyhdistämispolitiikkaa.
Mahdollisuus perheenyhdistämiseen toimii myös yhtenä houkutustekijänä niille, jotka pyrkivät Välimeren yli Eurooppaan.
Muuttoliikettä ja siihen liittyviä ongelmia voidaankin ehkäistä tehokkaimmin vähentämällä tällaisia houkuttimia.
Perheenkokoajalle asetettua toimeentuloedellytystä pitäisi laajentaa kaikkiin muihin ryhmiin
paitsi varsinaisen pakolaisstatuksen saaneisiin.
On kohtuullista edellyttää, että henkilö pystyy huolehtimaan edes omasta toimeentulostaan ennen kuin hän voi kutsua perheenjäsenensä Suomeen.
Tämä paitsi vähentäisi Suomen kannalta haitallista maahanmuuttoa,
toimisi myös täällä jo oleville ihmisille kannustimena kouluttautua ja työllistyä.
Kykyä vastata omasta toimeentulosta voitaisiin edellyttää myös silloin, kun perheenkokoaja on Suomen kansalainen.
Tällä pystyttäisiin ehkäisemään mm. lumeavioliittoja.
Tanskan mallin mukaisesti voitaisiin edellyttää, ettei perheenkokoaja ole esimerkiksi edeltävien kahden vuoden aikana turvautunut toimeentulotukeen.
Samoin ulkomaalaiselle puolisolle voitaisiin asettaa yleistä avioitumisikärajaa korkeampi alaikäraja järjestettyjen avioliittojen kitkemiseksi.
Kiintiöpakolaisjärjestelmää arvioitava
Euroopassa ja maailmassa on vain kourallinen maita, joilla on kiintiöpakolaisjärjestelmä.
Koska Suomeen hakeutuu enenevässä määrin ns. spontaaneja turvapaikanhakijoita, on arvioitava, onko kiintiöpakolaisjärjestelmän ylläpitäminen enää mielekästä.
Joka tapauksessa pakolaiskiintiön koko pitää sopeuttaa yleiseen taloustilanteeseen.
Jos valtiontalous on alijäämäinen, menoja rahoitetaan velanotolla ja perustoimintoja leikataan, myös pakolaiskiintiötä on leikattava.
Työperäistä maahanmuuttoa hallitusti
EU- ja ETA-alueen ulkopuolelta tulevan ulkomaisen työvoiman saatavuusharkinnasta on syytä pitää myös jatkossa kiinni, koska jo EU:n alueella vallitseva työvoiman vapaa liikkuvuus täydentää riittävällä tavalla työvoiman tarjontaa suomalaisilla työmarkkinoilla.
Erityisosaamista omaavien henkilöiden tuloa on jo muun muassa EU:n sinisen kortin avulla helpotettu tuntuvasti,
eikä valtion ole syytä aktiivisesti houkutella Suomeen työvoimaa Euroopan ulkopuolelta.
Suomalaisia työnantajia pitäisi nykyistä enemmän kannustaa palkkaamaan työttömiä suomalaisia tai maahanmuuttajataustaisia nuoria sen sijaan, että työvoimaa alettaisiin hakea maamme rajojen ulkopuolelta.
Gettoutuminen kuriin
Ei-työperäiset maahanmuuttajat hakeutuvat niin Suomessa kuin muuallakin Euroopassa mielellään suuriin kaupunkeihin.
Koska heidän asumisensa jää suurelta osin julkisen sektorin järjestettäväksi ja maksettavaksi, he kasautuvat tiettyihin kaupunginosiin.
Tämä, samoin kuin paikallisten koulujen ”monikulttuuristuminen”, puolestaan työntää maksukykyisiä asukkaita pois näiltä alueilta.
Lopputuloksena on lähinnä maahanmuuttajien asuttamia gettoja, jotka toimivat kasvualustana mm. uskonnolliselle radikalismille, ja joiden sisällä asuvilla ihmisillä on hyvin vähän kosketuspintaa muuhun yhteiskuntaan.
Paitsi että maahanmuuttajien kasautuminen lähiöihin ehkäisee integraatiota ja aiheuttaa muita lieveilmiöitä, se myös pahentaa asuntopulaa.
Työssäkäyvän pieni- ja keskituloisen perheellisen on hyvin vaikeaa löytää kohtuuhintaista asuntoa esimerkiksi Helsingistä.
Pitkään jatkunut trendi on, että veronmaksajat muuttavat pois Helsingistä ja tilalle tulee työttömiä maahanmuuttajia.
Tällä on hyvin kielteiset vaikutukset kuntatalouteen.
Tulonsiirtojen varassa elävien maahanmuuttajien määrä pitää erilaisilla toimenpiteillä saada laskemaan niin pieneksi, että heidät pystytään kohtuullisilla resursseilla kotouttamaan osaksi yhteiskuntaa.
Lisäksi tällaiset maahanmuuttajat tulee hajasijoittaa eri puolille Suomea sinne, missä heidän asumisensa voidaan edullisimmin järjestää.
Tällainen asutuspolitiikka ehkäisee tulijoiden kasautumista ja siten edistää heidän integroitumistaan.
Toimeentuloja asumistukien tulee olla sidottuja siihen, että tulija asuu siinä paikassa, joka hänelle on osoitettu.
Omilla varoillaan hän luonnollisesti on oikeutettu valitsemaan itse asuinpaikkansa.
Monikulttuurisuuden keinotekoinen pönkittäminen kuriin
Monikulttuurisuuden nimiin vannovassa politiikassa on korostettu tulijoiden oman identiteetin, kulttuurin, uskonnon ja erityislaatuisuuden säilyttämistä, tarvittaessa yhteiskunnan tukitoimin, esimerkiksi järjestöille myönnetyin tuin.
Katsomme, että yhteiskunnan ja veronmaksajan tehtävä ei ole tukea tänne vapaaehtoisesti muuttavien ihmisten identiteettiä tai uskonnonharjoittamista.
Maahanmuuton ja monikulttuurisuuden ympärille on rakentunut kuntien ja valtion kustantama neuvojien, konsulttien, koordinaattoreiden ja moninaisuustutkijoiden verkosto, joka elää maahanmuuton ongelmista.
Tätä virkakuntaa tulee karsia ankaralla kädellä.
Suomalaisen koulutusjärjestelmän palveltava Suomea ja suomalaisia
Suomalaiset korkeakoulut houkuttelevat vähävaraisia ulkomaalaisia opiskelijoita maksuttomalla opetuksella ja usein englanninkielisillä opetusohjelmilla.
Tämän ”kansainvälistymisen” väitetään edistävän Suomen kilpailukykyä ja nostavan yliopistotutkimuksen laatua.
Maailman arvostetuimmat oppilaitokset eivät houkuttele huippuyksilöitä maksuttomalla vaan laadukkaalla opetuksella, ohjauksella ja tutkimuksella.
Laadun ylläpitäminen edellyttää rahaa, jota kerätään usein varsin korkeillakin lukukausimaksuilla.
EU-alueen ulkopuolelta tuleville opiskelijoille pitää asettaa lukukausimaksut.
Suomen maksuton korkeakoulutus on suomalaisten rahoittama, eikä siihen siksi voi olla subjektiivista oikeutta muilla kuin suomalaisilla.
Maksuttomasti opiskelevat ulkomaalaiset syövät oppilaitosten resursseja, vievät opiskelijapaikkoja, eivätkä käytännössä edes jää valmistumisensa jälkeen Suomeen töihin, koska englanninkielinen opetus ei edellytä heiltä suomen kielen opiskelua.
Ei positiivista syrjintää rekrytoinnissa
Monet kunnat suosivat rekrytoinnissaan vähemmistöihin kuuluvia työnhakijoita.
Menettelyllä pyritään siihen, että eri etniset ja kielelliset ryhmät olisivat edustettuna julkisen sektorin henkilöstössä väestösuhdettaan vastaavalla osuudella.
Etnisyyteen perustuva ”positiivinen” syrjintä on kestämätöntä, sillä ei ole mitään näyttöä siitä, että vähemmistöjen kiintiöedustajat toisivat työyhteisöön lisäarvoa tai parantaisivat heidän edustamiensa vähemmistöryhmien yleistä asemaa.
Etnisten vähemmistöjen aliedustus julkisen sektorin työpaikoissa, samoin kuin työmarkkinoilla yleensäkin, selittyy ennen kaikkea kyseisten ryhmien keskimääräisesti heikommilla valmiuksilla kuten kielitaidolla ja koulutustasolla.
Tasa-arvon tulee tarkoittaa mahdollisuuksien tasa-arvoa, ei lopputuloksen tasa-arvoa.
Ratkaisu vähemmistöjen työllistymisongelmiin on työelämävalmiuksien kehittäminen.
Yhteiskunnan on tarjottava kaikille samat kouluttautumismahdollisuudet,
mutta niiden hyödyntäminen on lähtökohtaisesti yksilön omalla vastuulla.
Kansalaisuuden oltava palkinto
Motivaation kotoutumiseen tulee lähteä maahanmuuttajasta itsestään.
Suomen kansalaisuus ei saa olla itsestäänselvyys, vaan se tulee nähdä palkintona jo tapahtuneesta kotoutumisesta.
Kotoutumista taas on mitattava mielekkäillä mittareilla kuten kielitaidolla, kyvyllä huolehtia omasta toimeentulostaan ja halulla elää yhteiskunnan sääntöjen mukaan.
Myös odotusajan tulisi olla nykyistä pidempi riippumatta siitä, onko henkilö tullut maahan työ-, humanitaarisella vai muilla perusteilla.
On myös selvitettävä mahdollisuudet muuttaa kansalaisuuslainsäädäntöä niin, että jo myönnetty kansalaisuus voitaisiin tietyissä olosuhteissa peruuttaa.
Kaksoiskansalaisuus tulisi sallia vain hyvin poikkeuksellisissa tapauksissa.
Suomen passi ei saa olla pelkkä matkustamista helpottava dokumentti, vaan kansalaisuuden pitää ilmentää henkilön sitoutumista uuteen kotimaahansa.
Kaksoiskansalaiset voivat muodostaa myös strategisen turvallisuusriskin tilanteessa, jossa jokin ulkovalta katsoo Suomessa asuvien kansalaistensa kuuluvan omaan legitiimiin vaikutuspiiriinsä.
Kotiseutumatkailu ja jihad-turismi
Turvapaikkamenettely on tarkoitettu henkilöille, jotka kokevat kotimaassaan vainoa.
Jos humanitaarisin perustein oleskeluluvan, ja mahdollisesti myöhemmin kansalaisuuden, saanut henkilö lomailee kotimaassaan, lähettää sinne lapsiaan ”kulttuuria oppimaan”, tai pahimmassa tapauksessa osallistuu siellä sotatoimiin, voidaan päätellä, että hän itse ei pidä lähtömaataan liian vaarallisena.
Tällaisissa tapauksissa suojeluntarpeen tulee katsoa päättyneen ja oleskelulupa pitää peruuttaa.
Viranomaisten tietojenvaihtoa kehitettävä
Ulkomaalaislain mukaan se, että ulkomaalainen toistuvasti turvautuu toimeentulotukeen, on peruste oleskeluluvan lakkauttamiselle.
Kuitenkin sosiaaliturvaa koskeva lainsäädäntö estää toimeentulotukipäätöksiä tekevää viranomaista ilmoittamasta tällaisista asiakkaista ulkomaalaisviranomaisille.
Tämä on esimerkki huonosta lainsäädännöstä, joka estää viranomaista suorittamasta tehtäviään ja joka toimii suoraan vastoin suomalaisen veronmaksajan etua.
Toimeentulotuesta päättäville virkailijoille on asetettava velvoite ilmoittaa toistuvasti toimeentulotukea hakevista ulkomaalaisista ulkomaalaisviranomaisille.
Erityisesti EU:n sisäistä ”köyhyyssiirtolaisuutta” voidaan tällä tavoin tehokkaasti hillitä.
Paperittomien palvelut ja kerjäläisongelma
Suomessa on sekä valtion että kuntien tasolla keskusteltu maassa laittomasti oleskeleville tarjottavista terveyspalveluista.
Perussuomalaisten yksiselitteinen kanta on, että maassa laittomasti oleskelevat on poistettava maasta,
eikä heitä pidä houkutella maahan julkisilla palveluilla.
Suomen, kuten muidenkin Länsi-Euroopan maiden, kaupunkeja ovat Romanian ja Bulgarian EU-jäsenyyden alkamisesta lähtien riivanneet näistä maista saapuneet romanikerjäläiset.
Kerjäläisyyteen liittyy runsaasti enemmän tai vähemmän järjestäytynyttä rikollisuutta kuten katuryöstöjä, myymälävarkauksia sekä asuntomurtoja.
Näihin ilmiöihin voidaan puuttua tehokkaimmin kieltämällä kerjääminen järjestyslaissa.
Maahanmuuton kustannusten läpinäkyvyyttä kehitettävä
Sosiaaliturvajärjestelmää ja tilastointia on kehitettävä siten, että valtion ja kuntien eri kansalaisuus- ja kansallisuusryhmille maksamat tulonsiirrot ovat eriteltävissä.
Vain selkeä ja läpinäkyvä tieto lopettaa maahanmuuttajien saamiin tulonsiirtoihin liittyvän spekulaation ja mahdollistaa maahanmuuton kustannusten realistisen arvioinnin ja ennakoinnin.
Kehitysyhteistyömenojen rahoitusmalli pohdintaan
Kehitysyhteistyö ei perussuomalaisten näkemyksen mukaan kuulu valtiovallan ydintoimintoihin.
Tämän vuoksi ei ole perusteltavissa se, että kehitysyhteistyömenot pysyvät entisellään tai jopa kasvavat samalla, kun julkisen vallan perustoimintoja karsitaan.
Tavoitteena tulisi olla malli, jossa kehitysyhteistyövarat kerätään vapaaehtoisella verolla tai maksulla.
Riippumatta rahoitusmallista humanitaarisen maahanmuuton aiheuttamat kustannukset pitäisi sisällyttää kehitysyhteistyömenoihin ja ottaa niiden kokonaismäärässä huomioon.
Lisäksi kehitysyhteistyön tavoitteeksi pitäisi ottaa kestävä kehitys kohdemaissa.
Afrikka ei voi jatkuvasti olla eurooppalaisen veronmaksajan letkuruokinnassa.
Kehitysavun tulee olla tiukan ehdollista,
ja se pitää automaattisesti katkaista, jos ehtoja ei täytetä.
Käytännössä tämä tarkoittaa esimerkiksi sitä, että apua vastaanottava maa ei saa samanaikaisesti käyttää suhteettomasti omia varojaan asevarusteluun tai hallitsevan eliitin ylellisyysmenoihin.
Hyvä hallinto,
oikeusvaltio
ja kansalaisvapaudet ovat kehitysmaiden taloudellisen nousun avaimia.
Aktiivisena Euroopan unionissa
Euroopan unionissa ajetaan voimakkaasti jäsenmaita sitovaa yhteistä turvapaikkapolitiikkaa sekä ”taakanjakomekanismia”, jonka avulla Afrikasta ja Lähi-idästä tulevia ihmisiä sijoitettaisiin tasaisemmin eri jäsenmaihin.
Taakanjako vaikuttaisi voimakkaasti Suomeen tulevien, vaikeasti integroitavien ihmisten määrään ja Suomen omiin mahdollisuuksiin vaikuttaa siihen, kuka tänne muuttaa.
Perussuomalaiset vastustavat taakanjakomallia paitsi siksi, että ei-työperäisen maahanmuuton lisääntyminen ei vastaa kansallista etuamme, myös siksi, että massiivinen siirtolaisuus Eurooppaan on väärä tapa reagoida elintasokuilun synnyttämään siirtolaispaineeseen.
Afrikan väkiluvun ennustetaan nousevan tällä vuosisadalla neljään miljardiin.
Väestöräjähdys ylläpitää ja pahentaa köyhyyttä, ja EU:n tulee puuttua siihen edistämällä taloudellista toimeliaisuutta, hyvää hallintoa sekä tyttöjen ja naisten asemaa Afrikassa.
Avainsana on tulosvastuullinen ja tiukasti ehdollinen kehitysapu.
Sotia ja kriisejä pakenevat ihmiset tulee asuttaa ensisijaisesti kriisialueiden läheisyyteen,
ja lähtökohtana pitää olla, että ihmiset palaavat koteihinsa heti, kun olosuhteet sen sallivat.
Lopuksi
Suomen on irrottauduttava siitä 25 vuotta jatkuneesta ajatuksesta, että maahanmuutto
ja monikulttuurisuus sinänsä olisivat tarpeellisia tai tavoiteltavia asioita.
Siirtolaisuus on yhtä vanha ilmiö kuin ihmiskuntakin, mutta sitä on myös aina pyritty hallitsemaan hyötyjen maksimoimiseksi ja haittojen minimoimiseksi.
Avokätinen hyvinvointivaltio ja avoimet rajat eivät ole yhteensovitettavissa.
Korkea veroaste ei houkuttele huippuosaajia, mutta veroilla rahoitetut julkiset palvelut ja tulonsiirrot houkuttelevat elintasosiirtolaisuutta.
Nykyisenkaltainen maahanmuutto on omiaan heikentämään huoltosuhdetta ja hyvinvointivaltion rahoituspohjaa sen sijaan, että se parantaisi niitä.
Suomen on pysyttävä avoimena yhteiskuntana niille, joilla on kyky ja halu huolehtia omista asioistaan ja elää talossa talon tavalla.
Samalla sen on ehkäistävä kalliiksi tulevien vapaamatkustajien muuttoa.
Myös turvapaikkajärjestelmän yleinen hyväksyttävyys paranee, kun sen hyväksikäyttö siirtolaisuuden väylänä tehdään vaikeammaksi.
Tätä ohjelmaa saatetaan tarkentaa vähäisiltä osin kuluvan vuoden aikana.
