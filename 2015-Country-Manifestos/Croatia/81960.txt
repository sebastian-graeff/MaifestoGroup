1.ŠTO JE ŽIVI ZID
ŽIVI ZID je aktivističko-politički pokret i stranka hrabrih, humanih, nekorumpiranih i stručnih ljudi koji se istinski bore za pravedno,
socijalno osjetljivo
i ekonomski održivo društvo u kojemu je Čovjek na prvome mjestu.
ŽIVI ZID u svom političkom djelovanju aktivno ukazuje na neodrživost dosadašnjeg neoliberalnog ekonomskog modela i njegove posljedice koje se pokazuju u stalnom povećanju javnog duga, pogodovanju krupnom kapitalu te bankarskim, uvozničkim i ostalim interesnim skupinama,
a na štetu većine hrvatskih građana koji su dovedeni do ruba egzistencijalnog sloma.
Takva štetna politika koju godinama provode HDZ i SDP s partnerima na kraju će rezultirati potpunom rasprodajom državne imovine te siromaštvom većine građana.
2.KRATKA POVIJEST ŽIVOG ZIDA
Skupina se političkih aktivista 2011. godine oštro suprotstavila kriminalnoj i štetnoj politici HDZ-ove vlade.
Iniciranje prosvjeda protiv mjera štednje, nesposobnosti, korupcije i kriminala bila je prva akcija inicijative koja je rezultirala osnivanjem političke stranke pod nazivom Savez za promjene.
Savez za promjene registriran je 2. lipnja 2011. te je pod tim nazivom djelovao do kolovoza 2014. kada je promijenio ime u ŽIVI ZID.
Kako bi se senzibilizirala javnost, ali i pružio otvoren otpor politici raskućivanja građana, osnovana je neformalna aktivističko-politička organizacija ŽIVI ZID koja je prvi put 23. 3. 2012. u Zadru pokušala spriječiti deložaciju obitelji Vukić građanskim neposluhom i pasivnim otporom.
Od tada do danas ŽIVI ZID je aktivno sudjelovao u više od 50 deložacija od kojih je više od 90% uspio odgoditi.
Uz to, još je u pedesetak slučajeva posredovao u zaustavljanju deložacije bez izlaska na teren.
Politički program ŽIVOG ZIDA temelji se na opsežnim reformama na području ekonomske i monetarne politike,
pravosuđa
i uprave te drugih grana društva.
Osnovni zahtjev odnosi se na redefiniranje uloge Hrvatske narodne banke u procesu stvaranja novca.
Uspostava monetarnog suvereniteta bio je i ostao jedan od temeljnih političkih ciljeva ŽIVOG ZIDA.
Uvidjevši da će neotplativost dugova izazvati socijalnu katastrofu (sve veći broj ovrha nad nekretninama), odlučili smo učiniti sve što je u našoj moći kako bismo je zaustavili.
Smatramo da je pravo na dom Ustavom zajamčeno (članak 34. Ustava RH: Dom je nepovrediv.) i da privatni interesi banaka, jedinica lokalne samouprave i države ne smiju biti iznad tog prava.
Od 2008. do danas broj ovrha se povećao za nevjerojatnih 2000%.
U prvom krugu predsjedničkih izbora održanih 28. 12. 2014. kandidat ŽIVOG ZIDA Ivan Vilibor Sinčić dobio je 293.562 glasa, odnosno 16,52% svih važećih glasova.
Nakon tog za mnoge iznenađujuće dobrog rezultata, ŽIVI ZID se organizacijski, kadrovski i programski intenzivno ustrojavao.
Stranka je, usprkos neviđenoj medijskoj blokadi, uspjela organizirati velik broj županijskih, gradskih i općinskih ogranaka te danas ima više od 10.000 članova i preko 100.000 simpatizera, a većina anketa pokazuje da ŽIVI ZID predstavlja treću političku snagu u RH.
3.IDEOLOŠKA POZICIJA ŽIVOG ZIDA
Podjela političkih stranaka na ljevicu, desnicu i centar potječe iz doba Francuske Republike, a označavala je mjesto političkih predstavnika u parlamentu.
Ova podjela u suvremenoj političkoj praksi nije ni približno dovoljna da bi se podrobno odredila ideološka pozicija pojedine političke stranke.
ŽIVI ZID nije moguće odrediti kao lijevu, desnu ih pak stranku centra, niti kao konzervativnu, liberalnu, socijaldemokratsku ih demokršćansku, već kao humanističku stranku.
ŽIVI ZID je humanistička stranka jer svoje političko djelovanje gradi na temeljima humanizma, a to su:  UVAŽAVANJE PROŠLOSTI
-»■ Humanizam ne zagovara revoluciju i negaciju svega postojećeg jer čovječanstvo može napredovati samo ako nastavi na djelima svojih predaka.
Rušilački poriv često izvire iz osjećaja nemoći da se postojeće stanje promijeni, popravi, pa se čini da je jedino moguće rješenje sve uništiti i ponovno izgraditi.
No ŽIVI ZID nije rušilačka ni anarhistička stranka kakvom je zlonamjernici često nazivaju.
ŽIVI ZID je stranka koja ne može i ne će prešućivati nepravdu i nesreću koju trpe brojni sugrađani.
ŽIVI ZID temelji svoje djelovanje na brizi za druge ljude.
Pritom se koristi pasivnim otporom i građanskim neposluhom.
Naši članovi spremni su podnijeti represiju i kazneni progon i ne će pribjegavati nasilju.
Po tome se ŽIVI ZID razlikuje od drugih stranaka.
Mi smo spremni na puno veće osobne žrtve da bismo se suprotstavili postojećem sustavu koji nemilosrdno gazi malog čovjeka.
Nama je Čovjek važniji od kapitala i nikad nećemo pristati na društvo u kojemu se u ime profita žrtvuje Čovjek.
OČUVANJE ŽIVOTA -» Bez obzira na to koliko novih stvari ih tehničkih inovacija stvorili, svima nam je, svim živim bićima, priroda prijeko potrebna za opstanak.
Stoga je naša dužnost očuvati okoliš ne samo zbog sebe, već zbog budućih generacija.
Nemoralno je i opasno zagađivati, iscrpljivati i uništavati prirodu jer time ugrožavamo čovječanstvo te cjelokupno biljno i životinjsko carstvo.
Naša je misija sačuvati naš planet od ekološkog samouništenja.
Za nas u ŽIVOM ZIDU nema veće vrijednosti od ljudskog života, što uključuje sav biljni i životinjski svijet.
Ne postoji nijedan viši cilj, individualni ih kolektivni, nacionalni ih vjerski, zbog kojega bi vrijedilo uništiti Zemlju.
Očuvati Život nama je najveća briga i dužnost.
Nažalost, svjedoci smo zloupotrebe znanstvenih spoznaja i dostignuća kojima se, pod zapovjedništvom profita, okoliš bezumno uništava.
Stoga se ŽIVI ZID opire istraživanju i eksploataciji plina i nafte u Jadranu.
ŽIVI ZID će biti a priori protiv po okoliš ugrožavajućih takvih odluka sve dok postoji i najmanja sumnja u nepristranost i objektivnost stručnih studija na kojima se odluke temelje.
Smatramo da se egzistencijalno važne odluke ne smiju donositi bez mišljenja građana izraženoga na referendumu.
JEDNAKOST -» Demokracija, kao najviši stupanj društvenog uređenja, treba u potpunosti afirmirati načelo jednakosti svih građana pred zakonom i jednaku pravdu za sve.
Narušavanjem tog načela otvara se prostor oligarhiji, totalitarizmu, diktaturi i raznim oblicima društvene nepravde.
Jednakost svih građana pred zakonom nužan je, ali ne i dovoljan, uvjet za potpuno afirmiranje načela jednakosti.
Isti kriteriji moraju se primjenjivati pri zapošljavanju, napredovanju, upisima u srednje škole i na fakultete, na ispitima.
Iako djeca iz različitih obitelji razvijaju svoj potencijal u različitim uvjetima, socijalna uloga demokratske države morala bi svima stvoriti jednake uvjete za obrazovanje i očuvanje zdravlja.
Stoga država mora poreznim sustavom i drugim mjerama ublažiti razlike između bogatih i siromašnih, a ne ih produbljivati, kao što to danas čini.
Očito je da neoliberalni ekonomski model tjera zemlje na rub bankrota, a građane u dužničko ropstvo, a sve s ciljem da bogati budu još bogatiji.
ŽIVI ZID protivi se takvom sustavu i smatra da on nema budućnosti.
Osim toga, svjedočimo i tomu da političke elite na sve moguće načine nastoje zaobići načelo jednakosti.
Protežiraju se politički podobni (kolokvijalno nazvani „uhljebi"] kad god je to moguće.
„Uhljebništvo" je uzelo toliko maha da je postalo osnovnim motivom političkog djelovanja.
Protiv kriterija stručnosti i sposobnosti ,,uhljebljuju"se politički „podobnici" u javnim službama, agencijama, lokalnoj samoupravi, javnim poduzećima,
čime se stvara glomazna, skupa i neučinkovita javna uprava koja dodatno koči ekonomski razvoj zemlje i produžava recesiju.
Takvom nakaradnom praksom stvorena je povlaštena vojska glasača koja svoje osobne interese štiti podržavajući uvijek iste političke stranke.
S druge strane, to je kod ostalih građana stvorilo negativnu sliku o politici i političarima koju manifestiraju odustajanjem (apstiniranjem) od izbora.
Time se demokracija pretvorila u svoju suprotnost - interesi manjine prevladali su interese većine.
Nemoguće je, stoga, očekivati od političkih stranaka koje su generirale takvo stanje da ga i riješe.
Reforma javne uprave i lokalne samouprave jedan je od ključnih problema koje postojeće političke stranke (HDZ i SDP zajedno sa svojim partnerima) ne mogu i neće riješiti jer time rade protiv interesa onih koji su ih izabrali.
ŽIVI ZID ima taj reformski potencijal i u stanju ga je pretvoriti u praksu.
SLOBODA -» Prema liberalnoj doktrini čovjekova sloboda sastoji se u izboru među različitim mogućnostima djelovanja.
Politički gledano, to znači da u demokratskim društvima svaki građanin ima pravo izabrati među različitim političkim opcijama.
To pravo, na sreću, još nije ugroženo.
Međutim, ozbiljno je ugroženo pravo na istinitu i potpunu informaciju o svim političkim strankama, pa se postavlja pitanje je li izbor birača uistinu slobodan.
Uz jednostrane, cenzurirane, nepotpune i lažne informacije kojima ga se sustavno obmanjuje, birač, naizgled slobodno, bira opciju koju sasvim sigurno ne bi odabrao da je imao priliku čuti istinitu i potpunu informaciju.
Naime, sloboda izbora ostvaruje svoj potpuni smisao jedino ako postoji i sloboda informiranja.
Nažalost, danas je sloboda informiranja dovedena na razinu neprepoznavanja.
Mediji već odavno nisu ono što bi trebali biti - posrednici između istine i građana, već sredstva za podržavanje vladajuće politike i interesa krupnoga kapitala u čijem su vlasništvu.
Tako se liberalizam prometnuo u svoju suprotnost - u diktaturu: diktaturu kapitala.
Kapital je ovladao većinom medija te stvara istinu koja mu odgovara kako bi kontinuirano ostvarivao svoje interese i to na „demokratski" način.
ŽIVOM ZIDU ne samo da se sustavno oduzima pravo na pristup masovnim medijima, već ga se u tim istim medijima prikazuje anarhističkom i rušilačkom strankom koja tek ukazuje na neke probleme u društvu, ali za njih nudi potpuno nerealna rješenja, što je, naravno, daleko od istine.
Osim toga, još drastičnije je ugrožena sloboda ogromnog broja građana dovedenih u pakao dužničkog ropstva kreditima s valutnom klauzulom u švicarskim francima.
ŽIVI ZID smatra da je jedino pravedno rješenje to da se prevarenim ljudima i svim ostalim dužnicima čiji su krediti vezani za valutnu klauzulu, ako to žele, krediti pretvore u kunske po tečaju na dan sklapanja ugovora o kreditu te da se sva preplaćena sredstva vrate uz obračun važeće zatezne kamate.
Sva druga rješenja smatramo nepravednima.
SOLIDARNOST -» Kriza u kojoj se danas nalazi naša država nije izazvana samo globalnim, makroekonomskim problemima, već i monopolom na vlast dviju najvećih stranaka i njihovih satelita, koje stranke pretežno okupljaju ljude pohlepne za vlašću, novcem i publicitetom, a manje zaokupljene brigom za sugrađane.
Tako se stvorila politička kasta potpuno odvojena od naroda i njegovih briga, zbog čega sve manji broj građana izlazi na izbore.
Da bi se politika očistila od političara sklonih korupciji i nepotizmu, morale bi im se ukinuti brojne povlastice.
Osim toga, unutarstranačka demokracija potpuno je dokinuta.
Kritička misao i pokušaj uspostavljanja produktivna dijaloga kažnjavaju se izbacivanjem iz stranaka.
Poltroni i puzavci postali su poželjni partneri za dobivanje i zadržavanje političke moći kojom se javni servis iskorištava za privatne interese.
ŽIVI ZID je svojim aktivnim djelovanjem pokazao upravo suprotno - brigu za sugrađane koji su bez svoje krivnje upali u ralje sustava što im oduzima elementarne uvjete za dostojanstven život.
ŽIVI ZID od brige za sugrađane nikad neće odustati.
TOLERANCIJA -» Načelo tolerantnosti polazi od čovjekova dostojanstva i njegova prava na vlastiti sud i svjetonazor.
Pridržavati se tog načela znači suprotstaviti se mržnji, isključivosti, netrpeljivosti i svakom drugom obliku diskriminacije.
ŽIVI ZID u potpunosti slijedi ovo načelo i ne prihvaća demagoške podvale koje se uporno nameću u režimskim medijima, a kojima je cilj proizvesti ideološke podjele kako bi se zamaglili brojni egzistencijalni problemi te zadržala politička moć prema načelu „podijeli pa vladaj".
Stoga se ŽIVI ZID jasno odredio kao „humanistička stranka".
Protivimo se svakom obliku totalitarizma i osuđujemo ga, bez obzira na predznak (desni ili lijevi),
kao i diskriminaciju po rasnom, klasnom ili bilo kojem drugom ključu.
Nama je Čovjek iznad svega i u svom političkom djelovanju svu energiju usmjerit ćemo samo na njegovu dobrobit.
PRAVEDNOST -» Načelo jednakosti pred zakonom nije jamstvo pravednosti, stoga zakoni moraju uvažavati i zdravstveni i socijalni status građana.
Svi oni koji su u nepovoljnijem položaju, bilo zbog invalidnosti ili siromaštva, moraju se zakonski zaštitit određenim povlasticama na račun načela solidarnosti.
Pravni propisi lako se pretvraju u birokratsku manipulaciju i zloupotrebu ako nisu prožeti humanističkim duhom.
Tako je za mnoge odvjetnike, bilježnike, pravnike i sveučilišne profesore pravo samo unosno zanimanje, a ne sredstvo za postizanje pravde.
Tražiti istinu i pravdu, a protiv nasilja, laži i zabluda, najviši je čovjekov cilj.
Nema istinske demokracije ondje gdje se vlast upleće u pravosuđe.
ŽIVI ZID će aktivno ukazivati na nepravedne i štetne zakone slijedeći svoj moralni imperativ: „Kad nepravda postane zakon, otpor postaje dužnosti".
4.PROGRAMSKE SMJERNICE ŽIVOG ZIDA
Najveće političke stranke (HDZ i SDP), koje pod etiketama demokršćanstva i socijaldemokracije vode ideološke ratove, u praksi provode isti neoliberalni ekonomski model koji je na korist povlaštenim društvenim skupinama, a na štetu javnog interesa.
Nastavak njihove vladavine hrvatsko društvo nezaustavljivo vodi u propast,
što se očituje u sljedećem:daljnje povećavanje javnog duga
nastavak rasprodaje javnih dobara
glomazna, korumpirana i nedovoljno učinkovita javna uprava
korumpirano i neučinkovito pravosuđe
pogodovanje uvozničkom lobiju
propadanje domaće proizvodnje
i poljoprivrede
iseljavanje mladih ljudi
provođenje masovnih blokada, ovrha i deložacija
isključivanje električne energije, vode i plina
odumiranje srednjeg sloja
povećanje nezaposlenosti i siromaštva.
Potpuno svjesni trenutačnog stanja u kojemu se hrvatsko društvo nalazi te smjera u kojemu se kreće, ŽIVI ZID je u svom političkom programu postavio osnovni cilj svog djelovanja: stvaranje pravednijeg,
socijalno osjetljivog
i ekonomski održivog društva.
Cilj je moguće ostvariti samo s drugačijim političarima i drugačijim politikama.
Dosadašnja politička praksa pokazala je da se, suprotno kriterijima stručnosti i sposobnosti, uhljebljuju politički podobni u javnim službama i tvrtkama.
ŽIVI ZID se razlikuje od drugih političkih stranaka jer je svojim djelima (aktivističkopolitičkim djelovanjem) pokazao vjerodostojnost i spremnost svojih članova na puno veće osobne žrtve kako bi se suprotstavio postojećem sustavu koji nemilosrdno gazi običnog čovjeka.
Stoga se istinske promjene mogu ostvariti jedino promjenom postojećih, potrošenih, nevjerodostojnih političara novima, onima koji su svojim dosadašnjim radom dokazali svoje poštenje i spremnost da rade u javnom interesu.
Drugi važan preduvjet za istinske pozitivne društvene promjene jest realan, djelotvoran i provediv politički program koji se sastoji od:makroekonomske politike:
monetarne politike
fiskalne politike
pravosudne politike
socijalne politike
poljoprivredne politike
obrazovne politike
zdravstvene politke
vanjske politike i
ostalih prava i sloboda.
4.1 MAKROEKONOMSKA POLITIKA
Kao mjera ukupne ekonomske aktivnosti rabi se bruto domaći proizvod (BDP), koji predstavlja vrijednost gotovih dobara i usluga proizvedenih u zemlji tijekom jedne godine i izražen u novčanim jedinicama,
te stopa nezaposlenosti kao mjera postojanja određenog broja radnika koji žele raditi (za plaću primjerenu kvalifikacijama), ali ne mogu pronaći posao.
Stopa nezaposlenosti dobiva se omjerom broja nezaposlenih i ukupnim brojem radnika.
Prema podatcima DZS2-a, u Hrvatskoj je krajem svibnja 2015. bilo 1.336.000 zaposlenih osoba te 260.000 nezaposlenih (19,5%).
Prema podatcima HGK3, od trenutka kad je aktualna vlada preuzela odgovornost za vođenje države (početkom 2012.), BDP je u tri godine manji za 8 milijarda i 243 milijuna kuna,
dok je zaposlenih 77.589 manje u odnosu na 2011.
Istovremeno je umrlih za oko 33.000 više od rođenih.
Samo u prošloj godini, prema podatcima DZS-a, iz Hrvatske se odselilo 20.858 stanovnika.
Koliki je stvarni broj iseljenih, pouzdano se ne zna, ali se procjenjuje da je od 2011. Hrvatsku zbog ekonomskih razloga napustilo više od 100.000 građana.
Uza sve navedeno, javni dug je dosegnuo zabrinjavajućih 90% BDP-a, što za zemlju relativno niskog stupnja razvijenosti, kakva je naša, predstavlja dugoročno neodrživu razinu.
Osim toga, prema aktualnom ekonomskom modelu koji provodi aktualna vlada, a koji predviđa vrlo niske stope rasta u sljedećim godinama,
uz smanjivanje proračunskog deficita,
nastavit će se rast javnog duga,
a Hrvatsku i njezine građane čeka sve više blokada, ovrha, privatizacija vrijedne državne imovine, smanjenja radničkih prava i mirovina.
Jednom riječju, dogodit će se potpuna desupstancijalizacija, odnosno, razvlaštenje države i njezinih građana.
Temeljem navedenih pokazatelja može se zaključiti da su nužne odgovarajuće makroekonomske mjere koje će utjecati na pozitivne gospodarske i socijalne promjene u vidu održivog ekonomskog rasta
i smanjenja nezaposlenosti.
To se postiže monetarnom i fiskalnom politikom.
4.1.1.MONETARNA POLITIKA
Prodajom banaka stranim vlasnicima, pretvaranjem Hrvatske narodne banke (HNB) u mjenjačnicu te precijenjenom kunom, kontinuirano se uništava domaća proizvodnja.
Zbog toga je u razdoblju od 1994. do 2014. Hrvatska ostvarila negativnu izvozno- uvoznu bilancu u vrijednosti od 117,8 milijarda eura, odnosno uvezla je za oko 900 milijarda kuna roba i usluga više no što je izvezla.
Time smo poticali otvaranje radnih mjesta izvan zemlje, a u vlastitoj zemlji smo poticali zatvaranje.
Ovi podatci ukazuju na nužnost monetarne reforme, odnosno promjenu monetarne politike.
ANALIZA DOSADAŠNJE POLITIKE HNB-a
O INSTITUCIONALNOM POLOŽAJU HNB-a —» Institucionalni položaj HNB-a određen je člankom 53. Ustava RH4 te Zakonom o HNB-u5.
U članku 3. Zakona o HNB-u definiran je cilj HNB-a - održavanje stabilnosti cijena.
Taj cilj HNB godinama uspješno ostvaruje, ali na štetu domaće proizvodnje.
Osim toga, člankom 78. Zakona o HNB-u, zabranjeno je kreditiranje javnog sektora, pa se država mora zaduživati kod poslovnih banaka, što izaziva kontinuiran rast javnog duga.
Dakle, Zakon o HNB-u, kojim je definirana uloga HNB-a u monetarnom sustavu RH, izravno je prouzročio propadanje domaćeg proizvodnog sektora i kontinuiran rast javnog duga.
Zašto se to dogodilo?
Zbog toga jer HNB, iako je de jure (po zakonu) središnja banka, defacto (u praksi) to nije.
Naime, HNB ne kreditira državne institucije, dok kreditne institucije (poslovne banke) kreditira u izuzetno malom opsegu.
0 tome najbolje svjedoči podatak da je u HNB-u 2014. odobreno svega 11 milijuna kuna kredita kreditnim institucijama6, što čini svega 0,01% HNB-ove aktive.
Visina kamatne stope po kojoj HNB kreditira poslovne banke (eskontna kamatna stopa) iznosi čak 7%, dok kamatna stopa ECB-a trenutačno iznosi svega 0,05%.
Tako visoka kamatna stopa koju je HNB odredio, usmjerila je podružnice stranih banaka (banke kćeri) na podizanje kredita kod svojih matičnih banaka iz zemalja EU (banke majke).
Zbog toga novac koji ulazi u optjecaj u RH ima podlogu u novcu nastalom iz primarne emisije ECB-a, a zatim iz sekundarne emisije poslovnih banaka iz zemalja Eurozone.
Na taj je način HNB svoju ulogu sveo na pretvaranje (mijenjanje) uvezenih novčanih tokova u kunske, uz obračunavanje obvezne rezerve.
O TEČAJNOJ POLITICI HNB-a —» Položaj HNB-a u monetarnom sustavu RH prikazan je na slici 1.
Dakle, domaće podružnice stranih banaka zadužuju se u eurima, a kredite odobravaju u kunama.
Kako bi eliminirao tečajni rizik, HNB je još 1993. odabrao fiksni tečaj kune u odnosu na tečaj njemačke marke, a kasnije u odnosu na euro.
Time se HNB defacto odrekao vođenja neovisne tečajne politike i tako postavio temelje eurizaciji, što se jasno vidi iz kretanja srednjeg tečaja kune od 1992. do 2014. godine (slika 2).
Time je HNB uspostavio stabilan devizni tečaj koji nije usklađen s kretanjem potrošačkih cijena, već je došlo do aprecijacije (povećanja vrijednosti, jačanja) domaće valute za između 20,3%7 i 24,9%8 u odnosu na njemačku marku već 1994.
Zbog toga je povećan uvoz i rast vanjskotrgovinskog deficita, što je na duži rok rezultiralo stagnacijom gospodarske aktivnosti i gubitkom radnih mjesta.
Osim toga, fiksna vrijednost tečaja u situaciji deficita vanjskotrgovinske razmjene jasno ukazuje na to da je tečaj nerealan, što potiče strah od deprecijacije (slabljenja domaće valute), što građane potiče na štednju u stranoj valuti, a banke na uvođenje valutne klauzule te povećanje kamate na kredite odobrene u domaćoj valuti.
Razmjere eurizacije u Hrvatskoj zorno ilustrira podatak da je u ukupnim štednim i oročenim depozitima više od 80% deviznih depozita i kunskih depozita s valutnom klauzulom.
Iz navedenog je jasno da je politika koju je HNB vodio od listopada 1993. do danas jedan od glavnih uzroka današnje nepovoljne privredne strukture u kojoj dominira uvoz, a propada hrvatski poljoprivredni i industrijski sektor.
O KRETANJU NOVČANE MASE —» Novčana masa je monetarni agregat koji se sastoji od gotovog i depozitnog novca9, a važan je zato jer ga građani i poduzeća koriste kao sredstvo razmjene i plaćanja.
Stagnirajuća ili opadajuća novčana masa dovodi do velikih zastoja u funkcioniranju gospodarskog sustava, što se najbolje očituje u rastu nelikvidnosti, padu potrošnje te, posljedično, u smanjenom opsegu gospodarskih aktivnosti.
Slika 3 prikazuje kretanje novčane mase u posljednjih 14 godina.
Lako je uočiti da se novčana masa od 2002. do 2008. udvostručila, nakon čega je počela padati, da bi se na kraju 2014. stabilizirala na razini iz 2008.
Šest godina snažnog rasta novčane mase koincidiralo je s razmjerno visokim stopama gospodarskog rasta (slika 4), da bi nakon toga uslijedilo šest godina pada ili stagnacije novčane mase, što je koincidiralo s kontinuiranim opadanjem razine gospodarske aktivnosti.
S druge strane, međunarodne su pričuve 2008. nastavile rasti po sličnim stopama kao i prije recesije, što znači da se povećala razina imobiliziranih novčanih sredstava koja nisu dospjela u realni sektor.
S obzirom na to da su međunarodne pričuve glavni izvor HNB-ove primarne emisije novca, kriza nelikvidnosti bila bi značajno manja da je rast novčane mase pratio rast međunarodnih pričuva, po uzoru na razdoblje 2000. - 2008.
O KREDITNIM PLASMANIMA —» U medijskim nastupima ekonomskih stručnjaka, izravno ili neizravno povezanih s bankarskim sektorom, često se može čuti da su banke najstabilniji i najuspješniji dio hrvatskog gospodarstva.
Pritom nitko ne postavlja pitanje kako je moguće da imamo izuzetno stabilan i profitabilan bankarski sektor, a istovremeno nelikvidno gospodarstvo koje iz godine u godinu bilježi pad bruto društvenog proizvoda?
Slijedi odgovor na to pitanje.
Republika Hrvatska je u razdoblju 2000. - 2008. ostvarila snažan priljev inozemnog kapitala, što se najbolje očitovalo u rastu plasmana kreditnih institucija (kreditna ekspanzija).
Ti su plasmani u osam pretkriznih godina narasli s 50 na 250 milijarda kuna, što predstavlja porast od 500%.
Međutim, 2009. dogodio se pad plasmana kreditnih institucija, što je djelovalo razorno na stopu gospodarske aktivnosti te potaknulo bujanje nelikvidnosti i potrošačkog pesimizma (kreditna kontrakcija).
Od 2009.do 2014. zabilježen je jedva zamjetan rast plasmana, višestruko niži od rasta u razdoblju do 2009. godine.
Treba napomenuti da se od 2000. do 2009. nisu pojavljivali znatniji problemi s otplatom kredita zato jer je rast plasmana bio takav da su se stari krediti bez problema mogli zatvarati novima.
Od 2009. do 2014. rast plasmana je praktički stagnirao, što je onemogućilo otplate starih kredita novima i prouzročilo kreditnu krizu.
Posljedice privatizacije bankarskog sustava RH (90% banaka je u stranom vlasništvu) krajem 90-ih godina prošlog stoljeća jasno se vide i u kreditnoj politici poslovnih banaka.
Iz tablice 1 vidljivo je da su banke dramatično smanjile kreditiranje poduzeća u korist kreditiranja građana.
Kreditna politika banaka u razdoblju 1994. - 2006. favorizirala je potrošačke kredite za uvoznu robu i stambene kredite nauštrb kredita za pokretanje i unaprjeđenje poslovanja poduzeća,
što je rezultiralo padom stope industrijske proizvodnje,
snažnim rastom zaduženosti građana
te rastućim deficitima trgovinske razmjene s inozemstvom.
O DEFICITU DRŽAVNOG PRORAČUNA —» Ekonomski stručnjaci u svojim medijskim istupima često ističu deficit državnog proračuna kao jedan od ključnih problema hrvatskog gospodarstva.
Smanjenje deficita državnog proračuna predviđaju maastrichtski kriteriji za ulazak u Eurozonu prema kojima dopuštena razina proračunskog deficita iznosi 3,5% BDP-a.
Uz to, smanjenje proračunskog deficita deklarirani je cilj svih dosadašnjih vlada Republike Hrvatske, a sama nužnost smanjenja deficita državnog proračuna u medijskom se diskursu uvriježila kao nepobitna istina.
Međutim, pokušaji smanjenja proračunskog deficita redovito izazivaju pogoršanje problema nelikvidnosti i pad potrošnje te rast javnog duga.
Razloge za neuspješnost politike smanjenja proračunskog deficita navodimo u nastavku teksta.
Kako bismo objasnili nužnost postojanja proračunskog deficita, najjednostavnije je započeti od gospodarstva koje se kao cjelina sastoji od javnoga i privatnog sektora, s time da deficit proračuna iznosi nula i da je razlika izvoza i uvoza također jednaka nuli.
Cilj ekonomskih subjekata u privatnom sektoru je ostvariti višak prihoda nad rashodima, odnosno profit.
Tome treba dodati da je suma svih prihoda privatnog sektora jednaka sumi svih rashoda privatnog sektora, iz čega logično proizlazi da je suma svih profita jednaka sumi svih gubitaka.
To konkretno znači da jedan subjekt može ostvariti dobit jedino ako drugi subjekt ostvari gubitak, što u dugom roku dovodi do propadanja većine poduzeća i akumulacije dobiti u vrlo malom broju poduzeća.
Navedena situacija može se izbjeći na dva načina: izvozom većim od uvoza te deficitom državnog proračuna.
Nije moguće da sve zemlje svijeta ostvaruju suficit tekućeg računa bilance plaćanja istovremeno jer razlika uvoza i izvoza na razini planeta Zemlje mora iznositi nula.
S druge strane, deficit državnog proračuna znači da javni sektor privatnom sektoru transferira više novca nego što od njega uzima, što većini privatnih subjekata omogućuje da posluju s dobiti zbog koje su se i odlučili na poslovni poduhvat.
Glavni nedostatak financiranja proračunskog deficita zaduživanjem je očit, a to je eksponencijalan rast javnoga duga.
Iako deficit državnog proračuna privatnim subjektima pruža više mogućnosti da posluju s dobiti i otplaćuju svoje obveze, njegovo financiranje zaduživanjem znači rast javnoga duga, što posljedično dovodi do sve većih i većih rata za otplatu toga duga.
To na kraju rezultira sve višim porezima koji nepovoljno utječu na financijsko zdravlje privatnoga sektora.
ZAKLJUČAK —» U postojećem monetarnom modelu10 novac dominantno stvaraju poslovne banke u procesu sekundarne emisije novca, što za sobom povlači sljedeće negativne posljedice:
•neotplativost dugova na razini ukupnog gospodarstva jer ne postoji novac za otplatu kamata
•kreditnom ekspanzijom i kreditnom kontrakcijom, odnosno prevelikom i premalom količinom odobrenih kredita banke upravljaju stanjem gospodarstva
•nerizično poslovanje banaka jer vrijednost instrumenata osiguranja kreditnih plasmana redovito prelazi vrijednost glavnice i kamata
•favoriziranje kreditiranja potrošnje u odnosu na proizvodnju, što rezultira krizom i prezaduženošću
•upravljanje demokratski izabranom vladom jer banke prijete uskratom sredstava za refinanciranje javnoga duga
•financiranje proračunskoga deficita zaduživanjem uzrokuje eksponencijalan rast javnoga duga.
PRIJEDLOG REFORMI MONETARNOG SUSTAVA
Slika 6 prikazuje monetarni sustav RH nakon predloženih reformi.
Uz kreditni kanal primarne emisije HNB-a, namijenjen financiranju države, poslovnih i razvojnih banaka, treba uočiti i nekreditni kanal
PROMJENA ULOGE HNB -a —» Postojeći način upravljanja javnim financijama koji se sastoji od financiranja proračunskog deficita zaduživanjem kod poslovnih banaka i inozemnih kreditora je neodrživ, što se najbolje vidi iz brzine rasta javnoga duga i činjenice da se on iz godine u godinu reprogramira.
Stoga predlažemo:
• ukidanje zabrane HNB-u da kreditira javni sektor, čime bi se HNB-u omogućilo bespovratno kreditiranje razumnog proračunskog deficita11 (promjena 78. članka Zakona o HNB-u)
•podizanje stope obvezne rezerve poslovnih banaka na 50%.
Time bi se spriječila mogućnost izbijanja kreditnih ciklusa (ekspanzije i kontrakcije) koji su uobičajena pojava svih gospodarstava u kojima banke upravljaju količinom novčane mase u optjecaju
•izmjenu 22. članka Zakona o obveznim odnosima tako da se zabrani ugovaranje valutne klauzule na sve kredite i štedne depozite
•zabranu odobravanja kredita u stranoj valuti te štednje u stranoj valuti, uz iznimku kreditiranja izvoznih poslova
•konverziju svih kredita u kunske, kako onih u stranoj valuti, tako i onih s valutnom klauzulom u stranoj valuti, što se ne bi odnosilo na štedne devizne depozite
•da visina eskontne stope bude konkurentnija od stopa po kojima poslovne banke nabavljaju novac (najčešće od svojih matica) kako bi se eliminirao uvoz novčanih sredstava iz Eurozone te štetna pojava eurizacije
•realni devizni tečaj koji bi odražavao stanje u vanjskotrgovinskoj bilanci, a u svrhu postizanja konkurentnosti domaće proizvodnje
•promjenu 3. članka Zakona o HNB-u na način da on glasi: Cilj je Hrvatske narodne banke ostvarivanje pune zaposlenosti uz zadržavanje stabilnosti cijena i umjerenih dugoročnih kamatnjaka, pri čemu je cilj pune zaposlenosti nadređen ostalim navedenim ciljevima.
•koordiniranje ciljeva pune zaposlenosti i stabilnosti cijena osiguralo bi se strategijom ciljane inflacije.
To bi se provodilo određivanjem ciljane stope inflacije uz dopuštena odstupanja od ± 1%, pri čemu bi u slučaju nedopuštenih odstupanja inflacije guverner HNB-a bio dužan premijeru podnijeti izvješće s objašnjenjem.
Slika 6 prikazuje monetarni sustav RH nakon predloženih reformi.
Uz kreditni kanal primarne emisije HNB-a, namijenjen financiranju države, poslovnih i razvojnih banaka, treba uočiti i nekreditni kanal primarne emisije HNB-a, namijenjen bespovratnom financiranju razumnog proračunskog deficita.
MJERE ZA SMANJENJE DUGOVA JAVNOGA I PRIVATNOG SEKTORA
Javni dug RH dijeli se na unutarnji i vanjski dug opće države.
Unutarnji dug opće države u listopadu 2014. iznosio je 160 milijarda kuna12.
Za rješenje toga duga predviđena su dva modela: •          bespovratno financiranje proračunskoga deficita novcem iz primarne emisije HNB-a radi preveniranja rasta unutarnjeg duga opće države i
• monetizacija unutarnjeg duga opće države novcem iz primarne emisije HNB-a.
Vanjski dug opće države u listopadu 2014. iznosio je 101,39 milijarda kuna, pri čemu na državne obveznice otpada 62,04 milijarde kuna, a na kredite 38,34 milijarde kuna.
S obzirom na to da se radi o inozemnom dugu, monetizacija novcem iz HNB-a nije moguća.
Kao najprikladnije rješenje nameće se osnivanje povjerenstva za reviziju inozemnog javnog duga.
Zadaća tog povjerenstva bila bi utvrđivanje legitimnosti dugova, odnosno jesu li zaduživanja provođena transparentno, u korist općedruštvenog interesa te uz pristanak Sabora.
Sve nelegitimne dugove, kako ih utvrdi povjerenstvo, jednostrano bi trebala otpisati demokratski izabrana Vlada RH.
Prema statističkim podatcima HNB-a, dug privatnoga sektora u RH u rujnu 2014. iznosio je 251,1 milijardu kuna.
Inozemni dug privatnoga sektora iznosio je 69,5% ukupnoga duga privatnoga sektora, odnosno 174,52 milijarde (izraženo u kunama).
S obzirom na visoku inozemnu zaduženost privatnoga sektora predlažemo konverziju svih deviznih kredita u kunske.
Svrha ove reforme je ukloniti valutne i kamatne rizike, što bi situacije poput dužničke krize u švicarskim francima učinilo nemogućima te uklonilo mogućnost da rast euribora13 (koji je na povijesno najnižoj razini) utječe na rast kamatnih stopa kredita u eurima.
Za kredite u švicarskim francima također predlažemo i obeštećenje dužnika koji su svoje kredite preplatili zbog toga što je regulator (HNB) dopustio da se na njih u potpunosti prevali valutni rizik, što su banke dodatno pogoršale svojevoljnom promjenom kamatnih stopa.
Kada se u obzir uzme udio nenaplativih kredita te visina nelikvidnosti u RH, postavlja se pitanje sistemskog kreditnog rizika.
Iako se sistemski rizik zemlje u pravilu određuje s obzirom na političko-ekonomsku situaciju u zemlji, smatramo da je bolje postaviti pitanje jesu li krediti u Hrvatskoj uopće matematički otplativi.
Prije odgovora na to pitanje najbolje je promotriti sliku 7.
Na slici su usporedno prikazani novčana masa14, kreditni plasmani isključujući državu15 i ukupna likvidna sredstva16.
Vidljivo je da novčana masa pokriva svega 25,25% ukupnoga privatnog duga.
Ukupna likvidna sredstva, koja uključuju novčanu masu te sve vrste kunskih i deviznih depozita (i štednih), naoko se čine većima od privatnoga duga bankama.
Međutim, privatni dug prikazan na slici odnosi se samo na glavnicu duga, što znači da je ukupan privatni dug građana s kamatama znatno veći od ukupnoga novca.
Zbog toga predlažemo otpis dijela privatnoga duga, i to u iznosu u kojemu ukupan privatni dug s kamatama17 prelazi visinu ukupnog novca (mjerenu ukupnim likvidnim sredstvima, odnosno monetarnim agregatom M4).
Navedena mjera provela bi se linearno, odnosno u podjednakom omjeru za sve građane i poduzeća.
POSLJEDICE PREDLOŽENE MONETARNE REFORME I ZAVRŠNE NAPOMENE
Ako se provede, opisana monetarna reforma dovest će do sljedećih posljedica:ispravljanje demokratskog deficita u smislu da se monetarna vlast pridružuje izvršnoj, zakonodavnoj i sudskoj vlasti kao jedan od temeljnih stupova vlasti
•HNB postaje institucija s ekskluzivnim pravom izdavanja svih vrsta novca (novčanica,       kovanica i depozitnog novca) te izravno upravlja količinom novca u optjecaju
drastično smanjenje razine zaduženosti jer novac više neće nastajati isključivo kao dug privatnim kreditnim institucijama
istovremeno emitiranje državnoga nekreditnog novca te zabrana štednje i kreditiranja u uvoznom kreditnom novcu, što će s vremena dovesti do istiskivanja privatnoga toksičnog novca u korist državnoga nekreditnog novca
monetarni sustav zemlje bit će podređen cilju ostvarivanja pune zaposlenosti i rasta BDP-a.
Usmjeravanje monetarne politike HNB-a ka cilju ostvarivanja pune zaposlenosti logično dovodi do nužnosti procjene rizika od visokih stopa inflacije.
Smatramo da su rizici izbijanja visokih stopa inflacije niski i to zbog sljedećih razloga:u predloženom modelu moć nad izdavanjem i usmjeravanjem novca nisu u domeni iste institucije.
Naime, u predloženom modelu Savjet HNB-a određuje ukupnu količinu novca i kredita u optjecaju, a demokratski izabrana vlada određuje namjenu tog novca18.
To znači da HNB ni pod kojim uvjetom neće stvarati onoliko novca koliko je izabranoj vladi potrebno da ispuni svoja predizborna i kasnija obećanja, što znači da HNB zadržava političku neovisnost.
HNB će nekreditno moći plasirati sredstva maksimalno u visini proračunskog deficita ograničenoga na 5%
banke više neće upravljati novčanom masom, zbog čega se smanjuje mogućnost snažnih inflacija i deflacija (npr. na tržištu nekretnina)
preusmjeravanje kredita iz financiranja potrošnje i uvoza u financiranje energetske infrastrukture, domaće proizvodnje i izvoznoga sektora imat će deinflatorni učinak
nekreditni državni novac djeluje neinflatorno zato što smanjuje rizik od porasta kamatnih stopa na uvezene kredite te smanjuje posljedice isključivo kreditnoga financiranja privrede - eksponencijalnoga rasta kamatnih troškova.
Potrebno je napomenuti kako monetarna vlast mora osigurati da novostvoreni novac ima pokriće u novim vrijednostima stvorenima u realnoj sferi gospodarstva.
Opisani monetarni sustav je nužan, ali ne i dovoljan uvjet za gospodarski razvoj Republike Hrvatske.
4.1.2.FISKALNA POLITIKA
Fiskalna politika je skup mjera kojima vlada utječe na prikupljanje novca u državnu blagajnu i njegovo trošenje.
Jedan je od najvažnijih segmenata ekonomske politike, a sastoji se od porezne politike i politike javnih rashoda.
Porezi su obvezna davanja koja bez izravne i trenutačne protuusluge država uzima od fizičkih i pravnih subjekata da bi prikupljenim novcem financirala javne rashode.
Svi moramo plaćati dio svojih prihoda državi da bi nam ona zauzvrat osigurala javne usluge kao što su obrazovanje, zdravstvena zaštita, javna sigurnost, briga za starije i siromašne članove društva i si.
Porezi su u proračun RH donijeli 87% ukupnih proračunskih sredstava, dok su ostali prihodi donijeli 13%.
Najviše u proračun donosi PDV - porez na dodanu vrijednost (oko 36%), doprinosi za socijalno osiguranje (oko 34%), trošarine (oko 12%), porez na dohodak (oko 9%), porez na dobit (oko 6%) te carine (oko 2%).
Prihod od lokalnih poreza, poreza na imovinu i ostalih poreza vrlo je malen.
Za poticanje domaćeg gospodarstva u okviru fiskalne politike predlažemo sljedeće mjere:PROMJENA POREZA NA DODANU VRIJEDNOST (PDV)
Osim stavljanja kune u realne okvire, potrebno je uvesti i dvojnu stopu PDV-a.
Smisao je dvojne porezne stope poticanje domaće proizvodnje kako bi domaći proizvodi postali konkurentniji u odnosu na uvozne.
Time se smanjuje vanjskotrgovinski deficit te potiče domaća proizvodnja i porast zaposlenosti.
Turska, najbrže rastuća ekonomija u Europi, ima dvojnu stopu PDV- a (8% za domaće i 18% za strane proizvode).
Naš je prijedlog da stopa PDV-a bude između 10% za domaće i 30% za strane (uvozne) proizvode.
PROMJENA POREZA PO ODBITKU —» Porez po odbitku je porez koji strani državljani (nerezidenti) moraju platiti prilikom izvlačenja dobiti iz zemlje.
Godišnje stranci na taj način iz naše zemlje izvuku više od milijardu eura.
Trenutačno porez po odbitku iznosi samo 15%.
Naša politička opcija traži da se taj porez poveća na barem 55%.
Ne treba se bojati da će povećanje poreza po odbitku dovesti do izostanka stranih ulaganja.
Strana ulaganja se svode na preuzimanje profitabilnih tvrtki, a ne znače pokretanje proizvodnje i zapošljavanje ljudi.
Ipak, glavni razlog zašto smatramo da je potrebno povećati porez po odbitku jest pravedno porezno opterećenje.
Naime, nije pravedno da netko tko izvlači milijune, pa i milijarde kuna godišnje iz naše zemlje za to plaća svega 15% poreza, dok se svakomu od nas uzima gotovo polovina plaće kroz različite poreze i doprinose.
Stoga je naš stav da građani moraju biti ispred multinacionalnih koorporacija kojima su dosadašnje političke elite predale gotovo sav profitni kapital, a istodobno vlastite građane pretvorile u sluge stranih banaka i korporacija.
UKIDANJE POREZA NA DIVIDENDU I KAPITALNU DOBIT -> ŽIVI ZID se zalaže za ukidanje poreza na dividendu i kapitalnu dobit.
Porez na dividendu je nepravedan jer se u biti radi o dvostrukom oporezivanju - to je porez koji se plaća nakon što su već naplaćeni svi drugi mogući porezi.
Također, porez na dividendu odvraća građane od ulaganja, ali i umanjuje mirovine umirovljenicima koji su prisiljeni ulagati u mirovinske fondove.
Što se tiče poreza na kapitalnu dobit, on smanjuje isplativost investiranja i na taj način utječe na odluke ulagača.
Tim porezom odvraćaju se mali ulagači od ulaganja jer ih od gubitaka na tržištu dionica nitko ne štiti, a dobit moraju dijeliti s drugima.
Rezultat oporezivanja kapitalne dobiti jest značajno usporeni tijek kapitala i povlačenje malih ulagača s tržišta dionica.
UKIDANJE POREZA NA NASLJEDSTVO —» Porez na nasljedstvo jedna je od stvari na koju moramo misliti kad umru naši najmiliji.
Mi tražimo da se ukine taj porez jer smatramo da ljudi ne bi trebali biti kažnjeni zato što svoju imovinu žele prenijeti na svoje nasljednike.
Ta težnja duboko je usađena u svakom ljudskom biću i to smatramo prirodnim pravom.
Protiv toga smo da se ožalošćenu obitelj dodatno žalosti porezom na smrt.
Tražimo da se osim djece preminule osobe, plaćanja poreza na nasljedstvo oslobode i braća i sestre preminule osobe (i njihova djeca) ako imaju prebivalište u RH.
UKIDANJE RTV PRETPLATE —» HRT godišnje pokrene gotovo 100.000 ovrha zbog neplaćene pretplate, pri čemu je trošak ovršnog postupka 10 puta veći od neplaćenoga iznosa.
Tako su, primjerice, u 2010. godini četiri odvjetnička ureda na ovrhama za RTV pretplatu zaradila čak 61 milijun kuna!
Da bi se stalo na kraj takvoj kriminalnoj praksi, potrebno je racionalizirati poslovanje HRT-a procesom smanjenja prekobrojnih (politički podobnih) kadrova te uvesti izravno financiranje javne televizije iz sredstava državnoga proračuna.
UKIDANJE OBVEZNOG ČLANSTVA U HGK Hrvatska gospodarska komora (HGK) svake godine na račun obvezne članarine od poduzetnika (tvrtki) dobije gotovo 200 milijuna kuna.
U mnogim državama (SAD-u, Kanadi, Ujedinjenom Kraljevstvu, Švedskoj, Finskoj, Norveškoj i Danskoj) članstvo u gospodarskim i obrtničkim komorama je dobrovoljno.
OTPIS POREZNOG DUGA —» Zbog dosadašnje pogrešne monetarno-ekonomske politike (u kojoj je centralna banka mjenjačnica, a novac ulazi u optjecaj kao dug) obveze (dugovi) rastu puno brže od novčane mase (4 do 5 puta).
To znači da, usprkos nastojanju da se obveze uredno plaćaju, to u velikom broju slučajeva nije moguće jer rashodi rastu puno brže od prihoda (priljeva novčane mase).
Mnoge tvrtke nisu bile u mogućnosti plaćati obveze državi, pa je tako došlo do gomilanja duga po osnovi poreza i doprinosa.
S obzirom na to da se taj dug ne može vratiti bez katastrofalnih posljedica (u posljednje 4 godine broj obrtničkih subjekata pao je s 200.000 na 85.000) za prezadužene obrtnike, tvrtke i obiteljska poljoprivredna gospodarstava, smatramo da bi ga trebalo otpisati svim građanima i pravnim osobama te tako omogućiti ponovno pokretanje gospodarstva.
POVEĆANJE MINIMALNE PLAĆE NA 3.500 KN NETO -> Život je u RH iz godine u godinu sve skuplji, a pritom rast plaća ne prati sveopći rast cijena, što je mnoge građane gurnulo u borbu za golo preživljavanje usprkos tomu što imaju posao.
Trenutačno je minimalna neto plaća, dopuštena zakonom, samo 2.423 kn za osmosatno radno vrijeme. Smatramo da je to premalo te predlažemo promjenu postojećega Zakona o minimalnoj plaći na način da se minimalna plaća poveća na 3.500 kn.
UKIDANJE ZAKONA O FISKALIZACIJI —» Uvođenjem Zakona o fiskalizaciji malim je poslovnim subjektima koji posluju s gotovinom nametnut dodatni trošak.
Navedeni zakon postao je sinonim za kažnjavanje malih obrtnika kojima su zbog mizernih iznosa viška u blagajni zatvarani poslovni objekti.
Istovremeno, istim su Zakonom iz plaćanja PDV-a izuzete banke - banke u ovim kriznim vremenima najviše zarađuju, a ne moraju na tako stečenu zaradu plaćati PDV jer je novac koji zarade na kamati oslobođen poreza.
Tako, primjerice, plaćanjem rate kredita od 2.000 kn, vratite 1.000 kn glavnice i 1.000 kn kamate.
Zašto banka ne bi platila 25% PDV-a na tih 1.000 kn koje je zaradila na kamati te pritom izdala (fiskalni) račun?
Objašnjenje porezne uprave jest da bi to poskupilo trošak kredita.
Međutim, naplatom poreza na svaku drugu vrstu djelatnosti također se povisuje cijena proizvoda ili usluge za krajnje korisnike; drugim riječima, banke u Hrvatskoj žive u poreznom raju.
Dok se sve ostale poslovne subjekte tlači visokim porezima i drakonski kažnjava za minimalne viškove u blagajni, banke koje posluju isključivo novcem i najviše zarađuju izuzete su od plaćanja PDV-a i fiskalizacije!
Zbog toga se zalažemo za ukidanje fiskalizacije za sva poduzeća i obrte
te za uvođenje banaka u sustav PDV-a.
Ta mjera više bi doprinijela punjenju proračuna od fiskalizacije jer banke ostvaruju najviše dodane vrijednosti ne proizvodeći pritom apsolutno ništa.
4.2. PRAVOSUDNA POLITIKA
Reforma pravosudnoga sustava operacionalizira dio Programa ŽIVOG ZIDA o provođenju socijalne politike koji se odnosi na:
• zakonske zabrane trajnih deložacija i ovrhe nad jedinom nekretninom u kojoj ovršenik živi sam ili sa svojom obitelji
zakonskom jednokratnom deblokadom tekućih i žiro računa građana i zabranom novih blokada tih računa do donošenja adekvatnih zakonskih rješenja
zakonskom zabranom isključenja vode i električne energije korisnicima, fizičkim i pravnim osobama
pravo na samostalno izdvajanje iz toplinskog sustava
prava koja ostvaruju građani i pravne osobe u RH, a koja se tiču osiguranja elementarnih ljudskih potreba, građanskih prava i temeljnih sloboda
prava pravnih osoba na elementarne preduvjete za normalno poslovanje (širokom javnom društvenom raspravom doći će se do zaključaka i konsenzusa koja su to još prava) te
novih općih podzakonskih, zakonskih i Ustavnih rješenja za spomenuto.
Program ŽIVOG ZIDA odnosi se na funkcioniranje pravosudnoga sustava u praksi i njegov negativan utjecaj na društvo u cjelini.
Država ne smije poticati anarhiju i stvarati pravnu nesigurnost, već suprotno.
Općenito, i pored nevjerojatne dvosmislenosti, nejasnoća, normativnoga preklapanja, nedorečenosti, površnosti, nestručnosti, pravnih praznina itd., može se konstatirati da je hrvatsko društvo (pravna država), obuhvaćeno pravnom regulativom koju stalno treba dorađivati i usklađivati sa suvremenim kretanjima u društvu.
Velik problem nastaje kada se pravne norme selektivno primjenjuju zbog političkog kadroviranja i korupcije, iako svi vole reći da u trodiobi vlasti nema nezakonitih utjecaja.
Potaknut takvim stanjem u pravosudnom sustavu ŽIVI ZID želi temeljito pomijeniti pravosudni sustav kako bi svaki pojedinac djelovao u korist općega dobra i na dobrobit svakog člana društva.
Promjene pravne regulative trebaju oživjeti načela jednakosti,
socijalne pravednosti
i zaštite ljudskih prava i temeljnih sloboda.
U oči osobito upada onaj dio pravne regulative koji pogoduje interesnim lobijima, a nastao je nakon stvaranja naše moderne države i eskalira do danas.
Kao plod koruptivnoga, monopolističkoga i ucjenjivačkoga ponašanja povlaštenih društvenih skupina, koje ne prežu ni od čega da bi se bogatile i preuzimale narodne resurse, stvoren je golem broj obespravljenih i osiromašenih građana.
Stoga će osnovni smjerovi djelovanja ŽIVOG ZIDA u predlaganju reformi pravosuđa biti:izmjene i dopune Ustava RH
pokretanje inicijative za ukidanje Ustavnoga suda RH
donošenje novoga Ovršnog zakona
izmjene i dopune Zakona o parničnom postupku
izmjene i dopune Zakona o obveznim odnosima
izmjene Zakona o Državnom sudbenom vijeću
izmjene i dopune ostalih zakona za područje pravosuđa prema aktualnoj potrebi kao i onih općih akata koje treba, zbog njihova reguliranja, vratiti pod kišobran zakonodavca (drastično smanjenje tarifa i nagrada odvjetničkom i javnobilježničkom lobiju).
IZMJENE I DOPUNE USTAVA RH Članak 4. Ustava RH glasi: U RH državna vlast ustrojena je na načelu diobe vlasti na zakonodavnu, izvršnu i sudbenu, a ograničena je Ustavom zajamčenim pravom na lokalnu i područnu (regionalnu) samoupravu.
Načelo diobe vlasti uključuje oblike međusobne suradnje i uzajamne provjere nositelja vlasti propisane Ustavom i zakonom.
Suprotno dosadašnjoj oportunističkoj praksi i liniji nezamjeranja sudionika u trodiobi vlasti, prijedlog dopuna ovoga članka išao bi u smjeru inzistiranja na većoj međusobnoj suradnji i kontinuiranoj uzajamnoj provjeri (kontroli) rada.
Napustilo bi se tradicionalno načelo apsolutne neovisnosti, odnosno međusobnoga nemiješanja u rad, jer faktički svatko može raditi što i kako hoće, što je samo po sebi u suprotnosti s gore citiranim člankom.
Naglasak bi bio na tome da je vrhovna vlast u državi Sabor.
Dakle, ova odredba doživjela bi jednu opširniju razradu međusobne suradnje i uzajamne kontrole nositelja vlasti.
Poseban saborski odbor koordinirao bi međusobnu suranju i uzajamnu provjeru rada, rješavao sporne odnose i davao konačan prijedlog u pitanjima međusobne suradnje i uzajamne provjere, a taj bi prijedlog bio predočen Saboru na usvajanje.
S obzirom na monetarnu suverenost, precizno i nedvojbeno treba uskladiti članke 4. i 22. Zakona o HNB-u s člankom 53. Ustava RH koji se tiču izdavanja, a pogotovo emitiranja kune kao monete RH.
Ustavom valja definirati i vratiti oduzeto pravo RH da emitira vlastiti novac.
Zbog tih usklađenja treba pokrenuti postupke raskidanja međunarodnih ugovora koji RH priječe suvereno pravo na emisiju novca.
Nužno je jasno definirati i jamčiti pravo na jedini dom u članku 58. Ustava;
jasno definirati socijalni prag siromaštva te na koji način država nemoćnima, nezaposlenima, nesposobnima za rad i nezbrinutim građanima osigurava pravo na pomoć za podmirenje osnovnih životnih potreba, što uključuje pravo na opskrbu vodom i električnom energijom.
POKRETANJE INICIJATIVE ZA UKIDANJE USTAVNOG SUDA —» Smatramo da Ustavni sud nije ispunio svoju ustavnu ulogu.
Povijest njegova rada ostavila je sumnju u nepristranost.
Kriteriji za izbor ustavnih sudaca i njihova kvalifikacijska struktura dokazuju da Ustavni sud nije dovoljno kompetentan za svoju funkciju i nadležnost u vezi s provedbom, poštovanjem i primjenom Ustava u praksi, zaštitom ljudskih prava i temeljnih sloboda građana te sporovima za ocjenu ustavnosti određenih zakona.
Nakon ukidanja Ustavnoga suda njegove poslove preuzeli bi i koordinirano radili Saborski odbor za Ustav RH i Ustavno vijeće pri Vrhovnom sudu, kakva je praksa u mnogim pravnim sustavima u svijetu.
Tako bi se ustavno-pravni sporovi vratili onamo kamo prirodno pripadaju - u pravosudni sustav, te ne bi postojala opasnost od paralelizma vlasti.
DONOŠENJE NOVOGA OVRŠNOG ZAKONA Aktivizam ŽIVOG ZIDA u vidu sprječavanja deložacija građana pokazao je da u postojećem Ovršnom zakonu mnoge stvari nisu dobro regulirane.
Dapače, poriču jednakost građana pred sudovima, koja je Ustavom zajamčena, te otvaraju prostor samovoljnom ovršnom postupanju policije, ovrhovoditelja i sudova.
To dovodi do teških kršenja ljudskih prava i temeljnih sloboda građana te proizvodi ovršnu kupoprodajnu mafiju i potiče je na pljačku imovine građana.
Novo polazište za provođenje postupka ovrhe postaje zaštita ljudskih prava i temeljnih sloboda građana kao i uvođenje minimuma ispod kojih norme Ovršnoga zakona ne smiju ići.
Građane i njihove obitelji nezakonito se izbacuje na ulicu, a da im država ili ovrhovoditelj nisu osigurali zamjenski smještaj.
U praksi se događa da nakon nasilnih deložacija ovršenik ostaje i bez kućanskih predmeta i drugih pokretnih stvari koje nisu predmet ovrhe te mu se nameću nenormalno visoki troškovi ovršnoga postupka.
To je dokaz samovolje, bešćutnosti i nezakonitosti postupanja države prema svojim građanima.
Jedan od problema koji će obuhvatiti novi Ovršni zakon jest to da će se eventualne prodajne dražbe uvijek odvijati uz prisutnost predstavnika mjerodavnog državnog odvjetništva čiji je zadatak provjeriti identitet (osobne identifikacijske dokumente) kupca i podrijetlo njegova novca te, u suradnji sa sudom, voditi brigu o zakonitosti provođenja ovrhe.
U vezi s time tko može kupiti ovršenu nekretninu postojat će jasna ograničenja (npr. nitko iz pravosudnoga, ili odvjetničkoga, ili bilježničkoga sustava itd.).
Jedini dom ne može biti predmet ovrhe osim ako je to volja ili interes ovršenika.
Mjesečno ne može biti ovršeno više od 1/3 stalnih i redovnih primanja te 2/3 svih ostalih primanja ovršenika koja nisu redovna.
Zabranjena je tajna deložacija.
Obavijesti o pristupanju deložaciji moraju biti u pismenom obliku dostavljeni objema stranama u postupku, kao i državnom odvjetništvu, bez obzira koliko pokušaja deložacije bilo.
Novim zakonskim rješenjima smanjit će se broj deložacija i drugih vrsta ovrha tako da u budućnosti nećemo više gledati mučne i nehumane scene policije koja samo radi svoj posao.
IZMJENE I DOPUNE ZAKONA O PARNIČNOM POSTUPKU Tužba ŽIVOG ZIDA u svojstvu tužitelja umješača dokazala je postojanje velike zakonske pravne praznine u članku 186.a ZPP-a koji regulira postupak mirnoga rješenja spora kada je tužena strana RH.
Zakon nije predvidio specifične slučajeve kada su umješači tužitelji, a tuženici su ugovorne, u drugim arbitražnim ili sudskim postupcima, suprotstavljene strane.
U tom smislu ŽIVI ZID će potaknuti odgovarajuće izmjene Zakona o parničnom postupku, s namjerom da se ishodi uređeno procesno postupanje sudova u postupcima za utvrđenje ništetnosti ugovora koji se odnose na razdoblje nezakonito i neustavno provedene pretvorbe i privatizacije, kada se umješač pojavljuje kao tužitelj s tužbenim zahtjevom za utvrđenje ništetnosti ugovora.
Vraćanjem na početak pretvorbenih i privatizacijskih vremena ŽIVI ZID će naročito ići na poništenje tadašnjih zakonskih rješenja koja su izuzela banke i druge financijske institucije iz utvrđenja ukupne vrijednosti društvenog kapitala koji je pretvoren iz društvenoga u državno vlasništvo.
Tada su ratni profiteri, u suradnji sa stranim bankama, nakon što je država sanirala te banke na teret poreznih obveznika, prodali našu zajedničku imovinu, a da građani u toj prodaji nisu uobzireni niti su participirali.
Izmjenama i dopunama ZPP-a u ovom dijelu ubrzat će se postupak uspostave ustavnopravnog poretka.
Težak zadatak, ali ostvariv uz koordiniran rad zakonodavca, izvršne i sudbene vlasti.
IZMJENE I DOPUNE ZAKONA O OBVEZNIM ODNOSIMA —> Izmjene i dopune Zakona o obveznim odnosima obuhvatit će Odjeljak 4.; nevaljanost ugovora u člancima od 323. do 335. koji reguliraju ništetnost i pobojnost ugovora; stvorit će ze precizno definirane odredbe koje bi omogućile poništenje svih ugovora od nastanka RH do danas, uključivo nezakonito provedenu pretvorbu i privatizaciju.
Napominjemo da tužba za utvrđenje ništetnosti ne zastarijeva, a ništetni su svi ugovori koji su protivni Ustavu RH, prisilnim propisima i moralu društva.
Ovim izmjenama i dopunama otvorit će se vrata svim zainteresiranima, a ne samo ugovornim stranama da pokrenu tužbom odgovarajuće postupke za konkretne primjere ništetnih ugovora, radi utvrđenja ništetnosti.
Svi građani će u ruke dobiti moćno pravno oružje.
IZMJENE ZAKONA O DRŽAVNOM SUDBENOM VIJEĆU —» Izmjene Zakona o državnom sudbenom vijeću, Zakona o sudovima i ostalih zakona koji reguliraju izbor sudaca i funkcioniranje redovnih općinskih i županijskih te specijaliziranih sudova, prekršajnih, upravnih i trgovačkih, kao i visokih prekršajnih, upravnih i trgovačkih sudova i Vrhovnoga suda izravno će doprinijeti drastičnom smanjenju korupcije u sustavu pravosuđa i prekinuti spone (čak i zakonske) sudbene i političke vlasti te zakonodavne i izvršne vlasti.
ŽIVI ZID ima revolucionalni i izvorni prijedlog za način izbora svih predsjednika navedenih sudova, pozicije kojih su u dosadašnjoj, nakaradnoj, praksi detektirani kao ulaz korupcije i politike u pravosuđe.
IZMJENA I DOPUNA OSTALIH ZAKONA ZA PODRUČJE PRAVOSUĐA PREMA AKTUALNOJ POTREBI I ONIH OPĆIH AKATA KOJE TREBA, ZBOG NJIHOVA REGULIRANJA, VRATITI POD „KIŠOBRAN" ZAKONODAVCA (učinkovitije i jeftinije suđenje, drastično smanjenje sudskih pristojb, tarifa i nagrada odvjetničkom, javnobilježničkom i ovršnom lobiju itd.).
Ova se točka programa odnosi na kontinuirani rad saborskih zastupnika ŽIVOG ZIDA, a konkretizaciju će doživljavati u „hodu", pred saborskom govornicom, koja će se rabiti za borbu za poboljšanje života i otvaranje bolje budućnosti naših građana.
Krajnji cilj ovoga dijela programa jest izlazak većine građana iz dužničkoga ropstva u koje su zapali bez svoje krivnje.
4.3.SOCIJALNA POLITIKA
Deložacije iz jedinog doma te isključenja struje i vode, protivna su Ustavu, Zakonu i UN- ovoj Općoj deklaraciji o ljudskim pravima koja kaže da svatko ima pravo na život i sigurnost i ne smije biti podvrgnut okrutnom, nečovječnom i ponižavajućem postupku, a upravo deložacijama iz jedinog doma te isključenjima struje, vode i plina, oduzima se pravo na život i sigurnost.
Usprkos tome, vladajući ih svejedno provode jer su potpuno odvojeni od naroda i njegovih briga i jer im je profit važniji od čovjeka.
Socijalna politika Živog zida, pak, najbolje se ogleda u njegovim djelima.
Možete li zamisliti zastupnika u Saboru koji svojim tijelom sprječava deložaciju neke obitelji?
Dakako da je to nezamislivo u postojećoj konstelaciji političkih snaga; konačno, upravo su oni deložacije uzrokovali i omogućili, no u slučaju ŽIVOG ZIDA to ne da je moguće, već je ŽIVI ZID svojim aktivističkim djelovanjem u nizu slučajeva pokazao i dokazao svoju brigu o sugrađanima koji nisu svojom krivnjom upali u ralje sustava neotplativog duga koji im oduzima elementarne uvjete za dostojanstven život i od toga nikad neće odustati.
Stoga će ŽIVI ZID i nadalje aktivno ukazivati na nepravedne i štetne zakone slijedeći svoj moralni imperativ: Kad nepravda postane zakon, otpor postaje dužnost!
Činit će to kroz sljedeći program: ZABRANA ISKLJUČENJA STRUJE, VODE I PLINA —» Velik broj isključenih kućanstava rezultat je previsokih cijena struje, vode i plina te preniskih primanja građana.
Pravo na pitku vodu i električnu energiju elementarno je ljudsko pravo i nikome ne bi smjelo biti uskraćeno.
Zato naša stranka, kao jednu od osnovnih točaka programa, predviđa zabranu tih nehumanih mjera.
PRAVO NA SAMOSTALNO IZDVAJANJE IZ TOPLINSKOG SUSTAVA —» Prema važećem zakonu stanari se ne mogu izdvojiti iz sustava kolektivnoga grijanja putem toplane.
Time im je oduzeto pravo na slobodan izbor načina grijanja.
Prisiljeni su, pod prijetnjom ovrhe, plaćati račune bez mogućnosti da sami utječu na način i troškove grijanja.
Zbog toga su mnogim građanima blokirani računi te im prijeti ovrha i deložacija nad jedinom nekretninom.
Zakoni koji oduzimaju ljudima pravo na izbor načina grijanja suprotni su demokratskom načelu slobode izbora.
Ako neku uslugu ne plaćate, onda vam tu uslugu uskrate, odnosno isključe (primjerice, telefon, struju ili vodu).
Međutim, grijanje morate koristiti i plaćati.
ŽIVI ZID zahtijeva da se svakome zakonski omogući besplatno izdvajanje iz toplinskoga sustava kolektivnoga grijanja
te da se socijalno ugroženim građanima iz državnoga proračuna osiguraju kupovice (vaučeri) za plaćanje troškova grijanja, struje i vode u iznosu od 600 kuna.
DRUŠTVENI STANOVI —» Pravedna raspodjela bogatstva preduvjet je izlaska iz krize.
Država ne smije biti talac krupnoga kapitala, već mora služiti narodu, a ne bankama.
Više od 10.000 nekretnina u vlasništvu banaka zjapi prazno, dok istodobno raste broj beskućnika.
Mi se zalažemo za pravedniju raspodjelu kapitala i tražimo da država oduzme te nekretnine bankama i preda ih u posjed obiteljima koje žive u neadekvatnim stambenim uvjetima ili su deložirane iz privatnih nekretnina jer nemaju od čega plaćati podstanarstvo.
Također tražimo da se stanarima u državnim kućama i stanovima koji imaju ugovor o najmu dade stanarsko pravo kako bi se oni i njihovi nasljednici mogli koristiti tim nekretninama uz minimalnu naknadu.
Drugim riječima, da se ponovno uvede institut stanarskoga prava koje bi bilo nasljedno.
ZABRANA TAJNIH DELOŽACIJA —» Situacija u kojoj vas policija bez prethodne najave u 6 ujutro budi i tjera na ulicu nehumana je sama po sebi.
Tim činom ne gazi se samo dostojanstvo ovršenika, već se krše i njegova osnovna ljudska prava.
Ravnopravnost stranaka u postupku temeljno je pravno načelo još od rimskoga prava.
Tajne deložacije ga krše jer suci koji ih provode o pravnoj radnji unaprijed obavijeste samo jednu stranu u postupku - samo ovrhovoditelja, ne i ovršenika, čime ih dovode u nejednak položaj pred zakonom.
Budući da u Ustavu RH piše da su pred zakonom svi jednaki, očito je da Ovršni zakon, koji stranke u postupku stavlja u neravnopravan položaj, krši Ustav.
Dakle, tajne deložacije ne kose se samo s ljudskim dostojanstvom, već i s Ustavom RH.
ŽIVI ZID jedina je politička stranka koja traži zabranu tajnih deložacija te zahtijeva da se u Ovršni zakon unese odredba pprema kojoj ovršenik mora biti obaviješten o terminu deložacije barem osam dana prije njezina provođenja.
ZABRANA OVRHE NAD JEDINOM NEKRETNINOM Podatak o broju ovrha nad nekretninama šokantan je.
Prema podatcima HGK 2006. bilo je ovršeno samo 319 nekretnina, a 2013. nevjerojatna brojka od 6.773 nekretnine.
Ako se broj ovršenih nekretnina podijeli s brojem dana u godini, 2006. bilo je ovršeno 0,87 nekretnina dnevno (manje od jedne), a 2013. čak 18,5.
To znači da je broj ovršenih nekretnina u navedenom razdoblju porastao 21 put!
Zbog toga tražimo da se smjesta zaustave sve deložacije koje su posljedica nemogućnosti vraćanja duga, odnosno podmirenja obveza.
Pritom ne mislimo na imovinske sporove među srodnicima, već na deložacije do kojih dolazi zbog nemogućnosti vraćanja kredita, plaćanja režija i si.
Također tražimo da se obustave sve deložacije u kojima su ovrhovoditelji država, gradovi, općine ili javna poduzeća ako se žrtvama deložacija ne osigura adekvatan zamjenski smještaj.
STAMBENO ZBRINJAVANJE DJECE BEZ RODITELJA —» Odrastati bez roditelja tragedija je sama po sebi.
Nakon što završe školovanje, država omogućava stambeno zbrinjavanje domskoj djeci najdulje na rok od dvije godine.
Budući da posla nema, pogotovo za mlade, postavlja se pitanje gdje će i od čega živjeti.
Na to pitanje zakonodavac nema odgovor.
BRIGA ZA DJECU S TEŠKOĆAMA U RAZVOJU I OSOBE S INVALIDITETOM Smatramo da se veličina države i društva mjeri po načinu na koji se odnosi prema svojim najugroženijim članovima - djeci s teškoćama u razvoju (DTR) i osobama s invaliditetom (OSI).
Na njih se sada ne gleda kao na osobe koje će samom svojom nazočnošću oplemeniti svaku sredinu u kojoj se nalaze i na osobe koje fizički i mentalno zdravim članovima društva omogućavaju da iskažu svoju ljudskost, ljubav i sebedarje, već kao na mrtvi kapital, neproduktivnu masu koja je ekonomski teret ostatku društva.
To želimo iz korijena promijeniti i stvoriti zakon i pravilnike koji će toj brojnoj populaciji omogućiti dostojanstven i u najvećoj mogućoj mjeri olakšan svakodnevni život.
Stoga se zalažemo za: individualizirani umjesto sistemskog pristupa slučajevima DTR i OSI kako bismo mogli odgovoriti na konkretne potrebe osobe i obitelji
ranu medicinsku i socijalnu intervenciju kada se utvrdi ili nastane invaliditet
integraciju djece s teškoćama u razvoju u vrtiće i škole kako bismo potpuno ispunili socijalne, emocionalne i intelektualne potrebe i potencijale djeteta s teškoćom i zdrave djece u njegovoj okolini
rad uz asistenciju ili rad u otvorenim uvjetima kako bismo maksimalizirali psihofizičke potencijale DTR i OSI
deinstitucionalizaciju jer smatramo da DTR i OSI moraju živjeti prije svega u obiteljskom, a potom i uobičajenom društvenom okruženju
disperziju socijalnih usluga na cijelo područje Hrvatske, koje su usluge danas centralizirane i mnogima nedostupne
kvalitetnu medicinsku, socijalnu, odgojno-obrazovnu i administrativnu podršku kako bi se maksimalno rasteretili roditelji DTR i OSI, koji danas moraju obavljati većinu posla za državne institucije
financijsko osiguravanje nužnih pomagala, lijekova i potrošnog materijala potrebnog djeci s teškoćama u razvoju i osobama s invaliditetom za dostojanstven život
školovanje ili prekvalifikaciju radno sposobnih OSI na područjima koja odgovaraju njihovim psihofizičkim mogućnostima te obavezno zapošljavanje nakon školovanja
trajno osiguravanje svih životnih uvjeta radno nesposobnim OSI
oslobođenje donacija i humanitarnih akcija od oporezivanja, uz kontrolu puta donacija i novca od sabirne točke (udruge ili slično) do korisnika (osobe ili grupe osoba)
redefiniranje načina financiranja HZZO-a kojim se financijama zadovoljavaju potrebe DTR i OSI (primjerice, status njegovatelja je teško ostvariv i plaća se 2.500 kn/mj neto, a i tvrdi se da novca za to nema, dok boravak u bolnici državu košta 14.500 kn/mj i za to ima novca!).
Prije svega treba obitelji omogućiti kvalitetnu brigu za DTR/OSI u obitelji, stoga predlažemo da se status njegovatelja potiče s minimalno 5.000 kn/mj jer tom mjerom država zapravo štedi novac i omogućava kvalitetnu njegu za DTR i OSI
reorganizaciju predstavničkih tijela za DTR i OSI kako bi se smanjio broj neaktivnih udruga koje opterećuju državni proračun na štetu samih osoba s invaliditetom.
4.4.POLJOPRIVREDNA POLITIKA
Poljoprivredna politika Hrvatske ne razlikuje se previše od politike u bilo kojoj drugoj grani privrede.
Uglavnom se svodi na pogodovanje stranom, ali i domaćem krupnom kapitalu raznim subvencijama i olakšicama a na uštrb seljaka koji imaju manje poljoprivredne posjede.
Uvjet da Hrvatska postane članicom Europske unije bio je da napusti regionalnu zonu slobodne trgovine (CEFTA) gdje je ostvarivala pozitivnu vanjskotrgovinsku bilancu i da se obveže kako će poštovati europsku poljoprivrednu praksu okrupnjivanja gospodarstava.
Po uzoru na SAD, gdje prosječno poljoprivredno gospodarstvo zauzima 180 hektara, Europska unija subvencijama i poticajima potiče okrupnjivanje i povećanje prosječnog gospodarstva sa sadašnjih 15 hektara po posjedu.
Takvom politikom EU mali poljoprivrednik osuđen je na propast.
Time se direktno pogoduje velikim privatnim poljoprivrednim koncernima kojima nijedno hrvatsko gospodarstvo ili poduzeće ne može konkurirati.
Embargo na izvoz proizvoda u Rusiju dodatno otežava problem jer zemlje veliki proizvođači u EU, koji su do sad bili izvoznici u tu zemlju, moraju pronaći tržište za plasiranje proizvoda po sniženim cijenama, što vjerojatno znači pojačan uvoz tih proizvoda u Hrvatsku, što dodatno uništava domaću proizvodnju.
Sudjelovanje Hrvatske u procesu okrupnjivanja gospodarstva rezultiralo je zatvaranjem tisuća obiteljskih poljoprivrednih gospodarstava (OPG) koja u tako postavljenim tržišnim okolnostima naprosto nemaju što tražiti.
Prema Državnom zavodu za statistiku 2010.godine bilo je upisano 230.000 OPG-ova.
Četiri godine kasnije, u listopadu 2014. bilo je upisano 186.000 OPG-ova, odnosno 44.000 manje; trenutno je to sigurno i puno manja brojka.
Posljedice te politike poljoprivrednici svakim danom osjećaju sve više.
Jedan od primjera je nemogućnost dobivanja državnog poljoprivrednog zemljišta na natječajima.
Zemlja se uglavnom dodjeljuje većim poljoprivrednim poduzećima, poput Agrokora, koji imaju dobro zaštićenu pozadinu.
S obzirom na to da je lokalnim malim seljacima poljoprivreda jedini izvor prihoda, možete samo zamisliti u kakvoj se katastrofalnoj situaciji nalaze.
Osim zemljišta, država velike koncerne financira i raznim poticajima.
I to uglavnom svake godine iste - one u koncernu Agrokora.
Svake godine se poticaji povećavaju.
U četiri godine mandata sadašnje vlade na razne poticaje potrošeno je oko 23 milijarde kuna.
Svake godine tvrtke iz koncerna Agrokor dobivaju oko 100 milijuna kuna državnih poticaja.
Samo je Belje d.d. 2013. godine primilo 56.393.613 kuna državnih poticaja.
Od pet tvrtki koje su dobile najviše poticaja, tri su u vlasništvu Ivice Todorića.
U posljednjih deset godina na uvoz mlijeka i mesa potrošeno je koliko i na gradnju autocesta(l), a imamo i ogroman prehrambeni deficit.
I to gotovo tri milijuna eura dnevno.
Raznim subvencijama i olakšicama na uvoz Europska unija nas ustvari čini ovisnima o uvozu hrane iz velikih poljoprivrednih zemalja.
U prvih šest mjeseci od ulaska u Uniju iznos hrvatskog poljoprivrednog dohotka bio je 5,475 milijarda kuna, što je u usporedbi s godinom prije pad od čak 12,7 %, a u usporedbi s 2008. godinom pad iznosi čak tri milijarde kuna.
Uvoz hrane u državi koja ima potencijala hraniti barem četiri puta više stanovnika dosegnuo je više od 2,5 mlrd. američkih dolara godišnje.
Isto tako smanjuju se i količine obradivih poljoprivrednih površina - u 2013. godini obrađeno je 1,25 milijuna hektara, dok je u 2010. obrađen 1,31 milijun.
Apsurdno je da u Zlatnoj Slavoniji, koja može prehraniti cijelu Hrvatsku, ima najviše sirotinje.
Dobra slika stanja cijele hrvatske poljoprivrede je mljekarstvo.
Ono je u protekloj godini zabilježilo pad od čak 17 %.
Proizvedeno je 503,8 milijuna litara mlijeka, što je čak 100 milijuna manje u odnosu na 2012.
Takva situacija dovela je do povećanja uvoza za čak četiri puta ili u brojkama to je povećanje uvoza od 200 milijuna dolara u odnosu na isto razdoblje 2012. godine.
Velike mljekarske tvrtke ucjenjuju domaće proizvođače i ruše cijenu mlijeka uvozom jeftinijeg mliječnog praha koji je osjetno slabije kvalitete i nezdraviji, no zato jeftiniji.
Zvuči paradoksalno da 50 % mlijeka moramo uvoziti, pogotovo kad uzmemo u obzir da sva infrastruktura za proizvodnju već postoji.
Unatoč svemu, seljaci zbog sramotno niske otkupne cijene mlijeka ne mogu pokriti ni osnovne troškove proizvodnje.
Mljekarskom lobiju to i odgovara zato što im je jeftinije uvoziti prah iz Francuske nego otkupljivati mlijeko s domaćih farma i OPG-ova.
Sve to dovelo je do rapidnog smanjenja zaposlenih u mljekarstvu.
Danas se mljekarstvom bavi samo oko 10.000 OPG-ova, dok ih je prije 15 godina bilo 70.000.
Svi ti podatci jasno govore da, nastavimo li provoditi dosadašnju politiku, hrvatske poljoprivrede uskoro neće ni biti.
Nevjerojatno, ali u zemlji koja ima sve preduvjete da proizvodi nekoliko puta više hrane nego što ima stanovnika, glavnina prehrambenih proizvoda se uvozi, pri čemu najveći profit ubiru veliki koncerni, a najdeblji kraj izvlače domaći poljoprivrednici koji sve brže nestaju.
Zbog svega navedenoga ŽIVI ZID predlaže sljedeće mjere kojima bi se opisano stanje bitno promijenilo nabolje: ZAŠTITA DOMAĆE PROIZVODNJE HRANE —» Najveći problem s kojim se naši poljoprivrednici suočavaju jest poremećaj tržištva uslijed slabije konkurentnosti domaće proizvodnje u odnosu na uvoznu, a zbog prejake kune.
Zato se kuna mora oslabiti.
U svijetu imamo više primjera kako se slabom domaćom valutom ojačalo gospodarstvo, a Kina je jedan od najupečatljivijih koji to dokazuju.
Nedopustivo je da zbog prejake kune naše mlijeko i mandarine najviše kvalitete završavaju na stranom tržištu, a u isto vrijeme jedemo te proizvode iz uvoze.
Veća konkurentnost domaće proizvodnje hrane postići će se i dvojnom stopom PDV-a u korist domaće proizvodnje,
kao i uvoznim kvotama kojima je cilj zaštititi domaće proizvođače kako to propisuje Zakon o trgovini u dijelu koji se odnosi na zaštitu domaće proizvodnje.
STUČNA PODRŠKA PROIZVOĐAČIMA HRANE -> Bez obzira je li riječ o malim ili velikim proizvođačima hrane, onima koji to rade na industrijski način, na svom OPG-u ili na razne druge načine, nužno -im je osigurati stručnu pomoć u svim fazama proizvodnje, a tu u prvom redu mislimo na agronome.
Zanimljivo je napomenuti da kada su naši uzgajivači vodili bitku s mikotoksinima ili s maslinovim svrdlašem, nitko se nije javno udostojio reći da taj problem ne bi bio takvih razmjera da smo imali agronome koji bi pratili tu proizvodnju.
Stoga smatramo da je potrebno uvesti i stručnu kontrolu u proces poljoprivredne proizvodnje.
PLANSKA PROIZVODNJA, OTKUP I SKLADIŠTENJE Austrija i mnoge druge europske zemlje imaju plansku proizvodnju kojom se sprječava pojava stihijske proizvodnje, primjerice, veće količina neke žitarice, čime se ruši njezina cijena i dovodi u pitanje isplativost proizvodnje.
Nužno je također planski povezati proizvođače hrane s otkupljivačima, npr. hotelima i drugim velikim potrošačima.
Na taj način bi naši proizvođači hrane dobili potrebnu sigurnost tržišta koju sad nemaju, a nesigurnost tržišta ide na ruku stranim proizvođačima koji su preplavili robne centre po Hrvatskoj nauštrb domaćima, što je nedopustivo.
Zalagat ćemo se za formiranje cijene žitarica prije sjetve.
Također je nužno da hrvatske poljoprivrednike prate sušare, hladnjače i silosi, kao i veletržnice poljoprivrednih proizvoda.
SAMOODRŽIVE FARME - MALE TVORNICE —» Zalagat ćemo se da naši proizvođači hrane ne proizvode samo sirovinu već i finalne proizode, a pritom otpadne tvari koriste u mini postrojenjima za proizvodnju bioplina i biodizela poput onih našeg izumitelja Ivana Jakobovića iz Slavonskoga Broda.
ISPLATA POTICAJA PO PRINOSU —» Zalagat ćemo se za isplatu poticaja po prinosu umjesto po hektaru, kako se sad isplaćuje prema direktivi EU, jer se na taj način zakidaju proizvođači hrane, a ogromna se novčana sredstva slijevaju u pogrešne džepove.
POTICANJE PERMAKULTURE20—» Govoriti o velikim, kvantitativno napuhanim monokulturnim gospodarstvima isto je što i govoriti o bušenju Jadrana - to je industrija 19. stoljeća od koje svi bježe i okreću se ekonomski i ekološki prihvatljivijim modelima.
To je jedan glomazan, neodrživ sustav koji se urušava.
Cijeli svijet okreće se malim obiteljskim gospodarstvima mješovite proizvodnje koja nastoje pokriti što više potreba jednoga kućanstva kvalitetnim proizvodima sa što manje (po mogućnosti nula) posrednika između proizvođača i kupca.
Sustav obrnutih vrijednosti, koji je na snazi u Hrvatskoj, očituje se u gotovo 50.000 uništenih OPG-ova, dok carstva prekupaca neprestano rastu.
Tajkuni reketare proizvođače te zarađuju sedam puta više na preprodaji proizvoda od ljudi koji su ih proizveli.
Takav sustav nije samo poguban za proizvođače, nego i za kupce.
Kako bi opstali u tržišnom natjecanju, proizvođači pod teretom zahtjeva koje pred njih stavljaju banke, država i otkupljivači, svoje proizvode tretiraju raznim kemijskim sredstvima sa štetnim utjecajem po zdravlje ljudi.
Stoga je potrebno poticati pokretanje obiteljske mješovite proizvodnje održivim, organskim, permakulturnim procesima.
To je proizvodnja u kojoj je zlatno pravilo naplativa kvaliteta, a ne prinos (kvantiteta). Izravan odnos proizvođač-kupac i kvalitetan proizvod ključ su uspjeha.
LEGALIZACIJA KONOPLJE —» Konoplja je biljka koja je tijekom povijesti bila vrlo cijenjena.
Donedavno je bila česta u poljima diljem bivše države, ali su se površine postupno smanjivale, iako se zna da se od konoplje mogu dobiti desetci tisuća korisnih proizvoda: od građevnog materijala i goriva, preko lijekova i medicinske upotrebe sve do biorazgradive plastike, hrane, ulja, papira i drugih proizvoda.
DAVANJE ZEMLJE U DUGOROČNI ZAKUP ILI NA KORIŠTENJE BEZ NAKNADE OD 10 DO 20 G. —» Republika Hrvatska posjeduje velik broj poljoprivrednih površina koje zainteresirani zakupci nerijetko teško dobivaju na natječajima.
Zemljišna reforma bi se odvijala prema načelu „dopusti sad, legaliziraj kasnije” kako više ni trenutak ne bi bio izgubljen.
Nužno je odrediti da taj zakup ili korištenje traje minimalno 10 i maksimalno 20 godina.
POLJSKI PUTOVI —» Činjenica je da su naši poljski putove uglavnom u jako lošem stanju zbog nedovoljnog održavanja, što otežava ili onemogućava pristup manjih traktora poljoprivrednim površinama.
Da bi se poljski putovi kvalitetnije održavali, predlažemo da se jednom godišnje šljunak iz riječnih korita besplatno vadi u trajanju od mjesec dana za vrijeme niskog vodostaja.
UVOĐENJE KATEGORIJE „RIBOLOVA NA MALO"—» Uvođenje kategorije „ribolova na malo” za kopneno i morsko ribarstvo, uz postojeće kategorije „sportskog ribolova” i „gospodarskog ribolova”, omogućilo bi stanovnicima da love ribu za svoje osobne potrebe tradicionalnim metodama na području Lonjskog polja, Kopačkog rita te diljem Jadrana.
Gdje je god moguće, takvu proizvodnju treba povezati sa seoskim turizmom.
NAVODNJAVANJE I REGULACIJA VODA —» Hrvatska svake godine trpi milijunske štete od poplava i suša, pa se zalažemo za postupnu izgradnju sustava za navodnjavanje i odvodnju koji bi nas višestruko manje koštali od nastalih šteta.
Zbog nestručnih i interesnih uređenja obala, država trpi milijunske gubitke koji se prelijevaju tzv. vodnoj mafiji; nakon sanacija obala nastaju poplave koje naprave štetu te ih je opet potrebno sanirati i tako se stvara začarani krug.
Namjeravamo tome stati na kraj.
Rijeke su nam sve pliće pa imamo slučaj da je Sava nizvodno od Zagreba u posljednjih 15 godina za 38% smanjila svoju protočnost, što za posljedicu ima sve više problema s poplavama i urušavanjem obale.
Vađenje pijeska važan je segment borbe protiv poplava, a ono stvara i dobre uvjete za obogaćivanje ribljeg fonda koji je ostao bez svojih zimovališta, tj. dubina većih od 5 metara u kojima riba može prezimljavati.
Usporedo s time treba sustavno čistiti na tisuće kilomatara kanala za odvodnju i navodnjavanje, od kojih mnogi već 30 godina nisu čišćeni, jer bi se na taj način znatno smanjio nagli priljev oborinskih voda u rijeke.
PROGLAŠENJE ISKLJUČIVOG GOSPODARSKOG POJASA (IGP)—» Hrvatska svake godine gubi oko milijardu eura i neizmjerno više u ribljem fondu i uništenju života u Jadranu zbog nereguliranog gospodarenja morem.
Cilj je zaštititi živi svijet i održivo eksploatirati resurse.
IGP je bolji model od Zaštićenog ekološko-ribolovnog pojasa (ZERP-a) jer ne obuhvaća samo živi svijet, nego i podmorje i bogatstva ispod morskog dna (rudna, arheološka).
Površina RH je 56.542 km2, a 23.870 km2 je područje gospodarskog pojasa i te površine (veličine Slovenije) ne smijemo se odreći.
ZABRANA GMO-a —» Protivimo se uzgoju, uvozu, prodaji i distribuciji genetski modificiranih organizama (GMO) na području Republike Hrvatske.
Tehnologija GMO-a, koja se tako agresivno promiče kao tehnologija budućnosti, predstavlja opasnost po zdravlje i ekonomiju svih zemalja koje su dopustile njezinu implementaciju.
Razlozi zbog kojih se protivimo tehnologiji genetskog modificiranja temelje se na brojnim znanstvenim dokazima.
UNIŠTAVANJE INVAZIVNIH BILJAKA - AMBROZIJA —» Ambrozija je najveći neprijatelj poljoprivrede i zdravlja ljudi.
Svake godine naša poljoprivreda trpi sve veće štete zbog nje.
Zalagat ćemo se za pronalaženje herbicida za njezino uništavanje.
Zar je moguće da ne postoji nijedan kemičar bi mogao izmisliti sredstvo protiv nje?
VEĆA KONTROLA I ZAŠTITA HRVATSKIH ŠUMA Posljednjih se godina na području RH šume devastiraju sječom drva za ogrjev i proizvodnju sječke za bioelektrane.
Njemačka je u prošlosti pogriješila kada je neumjereno sjekla svoje šume za biomasu u pelete radi proizvodnje struje.
Pogrešku sad ispravlja enormnim povećanjem proizvodnje električne energije iz obnovljivih izvora (vjetar, sunce, voda), tako da je u lipnju 2014. uspjela prijeći 50% proizvedene energije iz obnovljivih izvora energije, dok RH nije prešla niti 2%.
Nužno je zabraniti da se slavonski hrast i jasen koriste za proizvodnju biomase, dok u isto vrijeme na raspolaganju imamo toliko voda, vjetra i sunca.
UNIŠTAVANJE INVAZIVNIH BILJAKA - AMORFA —» Amorfa je navjeći neprijatelj šume.
Umjesto sječe jasena i slavonskog hrasta treba sjeći amorfu i koristiti je kao biomasu za gorivo
LOVSTVO —» Životinje predatori su se toliko namnožili zbog nestručnog gospodarenja lovištima da ih se sve više susreće u dvorištima.
Namnožilo se toliko vukova, čagljeva i medvjeda kao nikada do sada.
Predlažemo ukidanje monopola Lovačkom savezu jer je dokazano da najkvalitetnijm lovištima upravljaju stučnjaci šumarske struke.
Protivimo se privatizaciji lovišta jer ona ide na ruku onima koji žele na brzinu izvući dobit bez kvalitetnog gospodarenje i očuvanja resursa
UKIDANJE PAŠARENJA BEZ KONTROLE —» U posljednja dva desetljeća kod nas se udomaćila praksa slobodnog pašarenja bez nadzora, pa lutajuća stoka hoda po tuđim njivama i nanosi goleme štete koje vlasnicima nitko ne isplaćuje.
4.5.OBRAZOVNA POLITIKA
U sadašnjem obrazovnom sustavu, u javnim školama Republike Hrvatske, izražena je zatvorenost prema pedagoškom pluralizmu, odnosno prema takozvanim „alternativnim" (manje zastupljenim) pedagoškim i didaktičkim pristupima odgoju i obrazovanju.
Vladaju zastarjele paradigme, jednoumlje i nefleksibilnost sustava koji ograničava nastavnike i ne dopušta im provođenje maksimalno kvalitetne nastave.
Na učiteljskim fakultetima i ostalim visokim pedagoškim školama buduće nastavnike se poučava o različitim pristupima nastavi, filozofijama odgoja i obrazovanja, o „alternativnim" školama te o prednostima i nedostatcima svakoga od tih pristupa, škola i filozofija.
Drugim riječima, buduće se nastavnike poučava o pedagoškom pluralizmu i potiče se njegova praktična primjena.
No, mogućnosti za primjenu pojedinih elemenata svega nabrojenoga u praksi vrlo su ograničene zato što je obrazovni sustav u Republici Hrvatskoj vrlo determiniran i isključiv.
ŽIVI ZID nudi promjenu takvog načina funkcioniranja osnovnog i srednjeg školstva u korist učinkovitijeg obrazovnog modela u kojemu je krajnji cilj obrazovnog procesa odgojiti i obrazovati čovjeka koji je sposoban kritički promišljati svijet oko sebe i konstruktivno djelovati u njemu.
Ključne smjernice koje ovaj program sadrži i kojima nastoji ostvariti zadani cilj na području osnovnog i srednjeg obrazovanja su sljedeće:poticanje razvoja kritičkoga mišljenja
poticanje razvoja kreativnoga mišljenja
stvaranje radnih navika
razvoj motoričkih znanja, vještina i sposobnosti
stvaranje sustava vrijednosti koji se temelji na čovječnosti, altruizmu, pacifizmu te ljubavi i poštovanju prema prirodi i svemu što se u njoj nalazi.
U dugom razdoblju školovanja u RH,koji ukupno traje 11 ili 12 godina (ovisno o vrsti i trajanju srednje škole), javljaju se mnogi problemi, što otvara mnogo prostora za poboljšanje.
Neke od stavki koje smo prepoznali kao važne i izdvojili ovdje s ciljem da ih poboljšamo u najkraćem mogućem roku su sljedeće:nastavni predmeti i sadržaj koji se uči
nastavni sustavi i metode poučavanja
organizacijska struktura nastave
dopušten broj učenika po razrednom odjelu.
OSNOVNO OBRAZOVANJE
Po trenutno važećem Nastavnom planu i programu, obvezni nastavni predmeti u razrednoj nastavi su: Hrvatski jezik, Matematika, Priroda i društvo, Tjelesna i zdravstvena kultura, Glazbena kultura, Likovna kultura i Strani jezik.
Ostali oblici neposrednog odgojno-obrazovnog rada u razrednoj nastavi su Sat razrednika, Izvannastavne djelatnosti te Dopunska i Dodatna nastava.
Izborni predmeti su Vjeronauk u sva četiri razreda i još jedan strani jezik u četvrtom razredu.
Svi nastavni predmeti, osobito oni obrazovnog karaktera, trebaju u što većoj mjeri biti usmjereni na usvajanje praktično iskoristivih znanja i vještina umjesto činjeničnih znanja koja se nauče, reproduciraju za ocjenu, a potom u većini slučajeva zaborave.
Kod predmeta odgojnog karaktera taj problem je mnogo manje izražen, ali ni ti predmeti ne ostvaruju svoju svrhu na način na koji bi trebali.
Upravo ova skupina predmeta trebala bi odgajati učenike da budu sposobni kritički misliti i propitkivati svoje i tuđe stavove te da budu sposobni kreativno misliti, a povezano s tim da imaju želju i potrebu stvarati nešto novo i poboljšati ono što već postoji, no to do sada nije bilo ostvareno jer se nije davalo na važnosti ovim ciljevima odgojnih predmeta.
Sati razrednika trebali bi u većoj mjeri služiti za ostvarivanje odgojnih ciljeva nastave, a posebno bismo ovdje izdvojili posljednju smjernicu ovoga programa kao odgojni cilj koji može biti ostvaren kroz Sat razrednika - stvaranje sustava vrijednosti koji se temelji na: čovječnosti, altruizmu, pacifizmu, očuvanju zdravlja i života te razvoju ljubavi i poštovanja prema prirodi i svemu što se u njoj nalazi.
Nijedan drugi nastavni predmet ne predviđa izravno ostvarivanje odgojnih ciljeva nastave jer su oni podređeni obrazovnim ciljevima, a njihovo je ostvarivanje predviđeno putem obrazovnih sadržaja kao nešto što bi spontano trebalo biti ostvareno.
No, to se ipak ne događa.
Naprotiv, naše se društvo već generacijama ne razvija u željenom smjeru, ne samo u gospodarskom smislu, nego ni u moralnom, intelektualnom, natalitetnom i zdravstvenom smislu.
Školske godine 2012./2013. krenulo se s provedbom kurikula Zdravstvenog odgoja koji je trebao zaživjeti kao zaseban predmet, no to se još nije dogodilo pa su teme, odnosno moduli koje on obrađuje, nespretno integrirani u različite postojeće predmete i oblike odgojno-obrazovnog rada, a nedosljedno se i provode.
Dakako, to ne može biti dovoljno za ozbiljan, odgovoran i sustavan pristup temi kao što je zdravlje.
0 zdravlju se nije dovoljno brinuti tek kod liječnika ih u bolnici jer tada je zdravlje očito već narušeno; o zdravlju se treba brinuti mnogo prije - kod kuće i u školi.
Zdravlje je, prema definiciji Svjetske zdravstvene organizacije, stanje potpunog tjelesnog, duševnog i socijalnog blagostanja, a ne samo odsustvo bolesti.
Već iz ove definicije, a još više iz prakse, postaje jasno da predmet Tjelesne i zdravstvene kulture ne može jedini skrbiti za pitanja zdravlja, kako u nazivu tako i u programu.
Tjelesna i zdravstvena kultura bavi se prvenstveno tjelesnim aktivnostima te usvajanjem motoričkih vještina i temeljnih znanja o atletici i sportovima, što nije dovoljno i ne obuhvaća sve iz naziva ovog nastavnog predmeta.
Psihičkom komponentom zdravlja, u odgojno-obrazovnom smislu, trebao bi se baviti psiholog.
Krajnje je vrijeme da se i psiholozi aktivno uključe u odgojno-obrazovni sustav, ne samo kao stručni suradnici nego i kao predavači jer umnogome mogu doprinijeti zdravstvenom odgoju (kroz teoriju, radionice, seminarske radove, edukativne filmove) i to ne samo učenicima, već i nastavnicima koji se sve teže nose sa zahtjevima odgojno-obrazovnog procesa (opsegom programa, veličinom skupine, problemima učenika i drugim faktorima).
Štoviše, od vremena do vremena svjedočimo maloljetničkim deliktima kada se vladajući pod pritiskom medija uvijek iznova „zauzimaju" za integraciju psihologa u škole i za kontinuirani rad i nadzor nastavnika nad fizičkim i psihičkim zdravljem učenika, da bi sve palo u vodu do prvog sljedećeg nesretnog slučaja i tako u krug.
ŽIVI ZID takvu praksu želi prekinuti jer zdravlje je najveće čovjekovo bogatstvo i treba ga usvajati, ozbiljno mu pristupiti tijekom cijelog osnovnoškolskog i srednjoškolskog obrazovanja.
Napokon, da je zdravlje mnogo više od Tjelesne i zdravstvene kulture, pa čak i zdravstvenih tema koje su razdijeljene unutar Sata razrednika i predmeta poput Prirode i društva, a kasnije Biologije i Kemije, najbolje i najpouzdanije potvrđuje svakodnevnica.
Sve je više različitih bolesti koje nastaju kao posljedica loše prehrane, štetnih navika, nedovoljne tjelesne aktivnosti, stresa itd.
Točno je da se životni vijek unazad mnogo godina produžio, no isto je tako točno da postoje bolesti današnjice koje nisu ništa drugo nego posljedica nedovoljne educiranosti (kritičnosti) te zagovaranog konzumerističkog i hedonističkog načina života koji će u vremenima koja slijede još više doći do izražaja.
Primjerice, igra s prijateljima (koja uključuje tjelesnu aktivnost u stvarnom društvu) zamijenjena je sjedenjem uz virtualnu društvenu mrežu i grickanjem McDonaldsovih krumpirića.
Osim nastojanja da Hrvatska bude bolja zemlja, bogatija i pravednija, ŽIVI ZID će nastojati da bude i zdravija, da bude zemlja relativno zdravih ljudi.
Nažalost, danas nije tako.
U nedavnom istraživanju Eurobarometra nad članicama Europske unije, a povodom 31. svibnja - Svjetskog dana nepušenja, Hrvatska je u samom vrhu po broju pušača.
Poznato je da pušenje ozbiljno ugrožava zdravlje ne samo pušača, već i njihovih bližnjih.
Poznato je da pušači u prosjeku žive i do 10 godina kraće od nepušača, te da su podložniji mnogim bolestima (osobito malignim), no usprkos tome u Hrvatskoj je 33 % pušača, za razliku od 11 % u Švedskoj.
Bitan čimbenik kojem se ovakvo stanje može i mora pripisati je nedostatak sustavnog i kvalitetnog odgoja i obrazovanja.
Stoga će briga o zdravlju biti jedan od imperativa obrazovne politike ŽIVOG ZIDA.
Ekonomski održivo i socijalno pravedno društvo nema smisla ako ljudi koji čine to društvo nisu educirani o posljedicama loših prehrambenih navika, pretjerane konzumacije alkohola, pušenja cigareta, nedostatka kretanja, te ako ne znaju opaziti ni tumačiti promjene na tijelu i u tijelu, kao ni vlastita psihička i emocionalna stanja.
Izbor je svakog pojedinca hoće li i u kojoj mjeri konzumirati lošu hranu, alkohol, cigarete ili neki drugi štetan porok, no ŽIVI ZID smatra da je dužnost države pružiti građanima kvalitetan i cjelovit odgoj i obrazovanje kako bi bili svjesni posljedica poroka i nedovoljne tjelesne aktivnosti.
Stoga, u nastavni sadržaj Tjelesne i zdravstvene kulture potrebno je uvrstiti sadržaj o brizi za zdravlje, pravilnoj prehrani i zdravim životnim navikama koje će djeci omogućiti da se razviju u zdrave ljude s kvalitetnim navikama, što će im dugoročno omogućiti bolju kvalitetu života.
Zbog važnosti usvajanja navedenih sadržaja potrebno je povećati broj sati ovom nastavnom predmetu.
Trenutno je Tjelesna i zdravstvena kultura zastupljena s tri sata tjedno u prva tri razreda, dok je u preostalih pet razreda zastupljena samo s dva sata tjedno.
Kako bi navedeni sadržaji bili ostvarivi bez da se učenicima uskrati prijeko potrebna tjelesna aktivnost, smatramo da bi optimalan broj sati Tjelesne i zdravstvene kulture u svih osam razreda osnovne škole bio četiri sata tjedno.
Mnoga istraživanja ukazuju na veliku korist učenja stranih jezika od rane dobi za kognitivni razvoj djece pa treba poticati nastavu stranih jezika od rane dobi i uvesti drugi strani jezik kao izborni predmet od trećeg, a ne četvrtog razreda, s time da odabir jezika bude prepušten dogovoru roditelja na razini razrednog odjela, a da ponuda bude u okvirima onoga što je škola u mogućnosti ponuditi.
Predmetna nastava obuhvaća druga četiri razreda osnovne škole, odnosno razdoblje od petog do osmog razreda.
Tada učenici dobivaju predmetne nastavnike koji zamjenjuju učitelje te dobivaju nove predmete: Tehnička kultura, Priroda/Biologija, Povijest, Geografija, Fizika i Kemija.
U petom razredu uveo bi se Društveni odgoj kao obvezna izvannastavna aktivnost.
Društveni odgoj vodio bi školski socijalni radnik ili drugi stručni suradnik (pedagog, psiholog ili defektolog), a sastojao bi se od određenog broja sati koje učenici moraju provesti volontirajući u humanitarnim ustanovama ili sudjelujući u konstruktivnim projektima prikladnim za uključivanje učenika, te od sastanaka na kojima učenici voditelju iznose dojmove o svojim iskustvima za vrijeme volontiranja i raspravljaju o tome što su naučili iz njih te tako uče o vrijednosti i važnosti rada za opće dobro.
Osim rasprave o iskustvima volontiranja, na sastancima bi voditelj s učenicima osmišljavao projekte koje bi učenici vodili i ostvarivali te se na taj način učili odgovornosti i vođenju projekata.
To bi ujedno bila prilika da učenici daju svoj doprinos i prijedloge za pitanja kao što su uređenje školskog okoliša, organizacija izvanučionične nastave itd. te tako budu aktivno uključeni u rad škole.
Osim Društvenog odgoja učenicima bi bio ponuđen širok spektar izbornih predmeta kako bi se mogli usmjeriti prema svojim interesima.
Jedno od mogućih rješenja je da svi učenici moraju steći temeljna znanja iz svih predmeta u predmetnoj nastavi pohađanjem dvaju razreda za predmete koji traju četiri godine, kao što je Tehnička kultura, odnosno jednog razreda za predmete koji traju dvije godine, kao što je Fizika.
Oni koje zanimaju pojedini predmeti imali bi mogućnost pohađati ih u punom trajanju s dodatnim sadržajima i izvanučioničkom nastavom.
Svatko bi morao odabrati određeni minimalni broj izbornih predmeta kako se ne bi dogodilo da neki učenici ne izaberu nijedan izborni predmet da bi imali manji broj sati.
Na taj način nastavnici bi imali osiguran dovoljan fond sati, a učenici bi imali mogućnost izbora za usmjeravanje prema područjima koja ih zanimaju.
Za učenike sedmog i osmog razreda organizirale bi se radionice u sklopu Društvenog odgoja na kojima bi oni imali priliku otkriti svoje ponekad skrivene potencijale i koje bi nastojale pomoći učenicima da shvate u čemu su dobri i što im se sviđa raditi, što bi im olakšalo izbor srednje škole.
Dopušten broj učenika u razrednim odjelima u osnovnoj školi treba smanjiti na maksimalno 24 učenika po razrednom odjelu kako bi se osigurala kvaliteta nastave i kako bi nastavnici bili u mogućnosti dovoljno se posvetiti svakom učeniku.
SREDNJE OBRAZOVANJE
Srednja škola slijedi osnovnu školu kao treći stupanj obrazovanja.
Za razliku od osnovne škole koja ima samo jedan nastavni program, srednje škole dijele se u četiri različite skupine škola, od kojih svaka skupina ima svoje daljnje podjele prema vrstama nastavnih programa.
Te četiri skupine čine: gimnazije, trogodišnje gospodarske, obrtničke i strukovne škole, četverogodišnje strukovne škole te umjetničke škole.
Gimnazije traju četiri godine, a dijele se na: opće, jezične, klasične, prirodoslovne, matematičke i prirodoslovno-matematičke gimnazije.
Ta podjela bila bi odbačena i sve gimnazije imale bi isti obrazovni program, kao što je slučaj s osnovnom školom, uz razliku da bi gimnazija nudila mnogo veći izbor izbornih predmeta uz nekoliko obveznih koje moraju svi pohađati: Hrvatski jezik, Matematika, Tjelesna i zdravstvena kultura, Engleski jezik, Društveni odgoj, Ekonomija (1. i 2. razred) te Politika i gospodarstvo (3. i 4. razred).
Nastavni sadržaj Društvenog odgoja sadržajno bi se nastavio na onaj iz osnovne škole, uz zahtjevnije projekte.
Ovisno o tome kako se implementirao Zdravstveni odgoj, odnosno briga o zdravlju u osnovnoj školi, jednako bi se nastavilo i u srednjoj školi, obrađujući nove teme primjerene dobi, kao i ranije teme, ali intenzivnije (dublje) i ekstenzivnije (šire).
Nastavni sadržaj Ekonomije poučavao bi učenike vođenju osobnih financija i pružao im temeljna znanja iz područja ekonomije.
Nastavni sadržaj Politike i gospodarstva upoznavao bi učenike s načinom na koji funkcionira gospodarstvo na svjetskoj razini, na razini države i na lokalnoj razini; uz to, učenici bi upoznavali razne gospodarske modele koji su postojali u povijesti, koji postoje danas, i koji nikada nisu zaživjeli, ali su osmišljeni u teoriji.
Sadržaj Politike i gospodarstva bio bi povezan s Društvenim odgojem u smislu poticanja mladih ljudi da se aktivno uključe u izgradnju društva te da razmišljaju o načinu na koji društvo funkcionira i kako ga unaprijediti.
Trogodišnje gospodarske, obrtničke i strukovne škole traju tri godine i cilj im je osposobiti polaznike za rad u struci.
Za polaznike ovih škola nije predviđen nastavak školovanja nego početak rada pa zato njihovo školovanje mora biti u potpunosti usmjereno prema osposobljavanju za praktičan rad u struci.
To bi se postiglo dodatnim smanjenjem satnice nastavnih predmeta Hrvatski jezik, Engleski jezik, Matematika te Tjelesna i zdravstvena kultura u odnosu na četverogodišnje strukovne škole.
Društveni odgoj, kao i u četverogodišnjim strukovnim školama, bio bi usmjeren na projekte u struci, a Ekonomija te Politika i gospodarstvo bili bi sažeti tako da traju jednu nastavnu godinu umjesto dvije, pa bi se Ekonomija slušala u prvom razredu, Politika i gospodarstvo u drugom razredu, a treći razred bio bi u potpunosti usmjeren na osposobljavanje za praktični rad u struci i ne bi sadržavao nestrukovne predmete.
Četverogodišnje strukovne škole traju četiri godine, a dijele se na: tehničke, industrijske, ekonomske i medicinske škole.
Strukovne škole treba redovito prilagođavati uvjetima u struci i potražnji na tržištu rada, odnosno nastavni sadržaj treba pratiti razvoj struke i biti usmjeren prema znanjima i vještinama od praktične vrijednosti, a upisne kvote takvih škola treba prilagođavati potražnji tržišta rada za pojedinom djelatnošću kako ljudi nakon završene škole ne bi bili prisiljeni raditi izvan struke ih dugo biti nezaposleni dok se ne otvori radno mjesto u njihovoj struci.
Strukovni dio nastavnog sadržaja u školama ove vrste mora pratiti razvoj novih tehnologija i metoda rada kako bi učenici iz tih škola izlazili kao kompetentni radnici umjesto da stječu relevantna znanja i vještine tek kada počnu raditi.
Kako bi se dodatno približili tom cilju, povećat će se udio nastave koji učenici trebaju provesti na praksi umjesto učeći teoriju, a činjenična znanja koja nemaju praktičnu vrijednost bit će izbačena iz nastavnog programa.
Četverogodišnje strukovne škole imaju manji omjer obveznih općih predmeta od gimnazija, što je u redu jer se očekuje da će učenici koji završe te škole raditi u struci, a ako idu na fakultet to će vjerojatno biti neki od fakulteta povezanih s njihovom strukom.
Nastavnicima koji rade u strukovnim školama treba omogućiti stručno usavršavanje kroz seminare i stručne skupove kako bi posjedovali znanja o posljednjim dostignućima struke, koja bi onda prenosili svojim učenicima.
Obvezni predmeti u ovoj vrsti škola bih bi isti kao i u gimnazijama, iako s manjom količinom sadržaja i manjim brojem nastavnih sati, a sadržaj Društvenog odgoja bio bi usmjeren na projekte u struci kako bi učenici ovih škola imah višestruku korist od ovog nastavnog predmeta.
Umjetničke škole traju četiri godine, a dijele se na plesne, likovne i glazbene škole.
Likovno obrazovanje izvodi se prema umjetničkom kurikulumu u četverogodišnjem trajanju, kao i plesno i glazbeno obrazovanje, uz razliku da učenici likovnih škola nemaju mogućnost istovremeno pohađati još jednu srednju školu.
Učenici upisani u srednje plesne i glazbene škole imaju mogućnost pohađati samo plesnu odnosno glazbenu školu za zanimanje plesača odnosno glazbenika, a mogu i paralelno pohađati još jednu srednju školu, najčešće gimnaziju.
Ukoliko učenik pohađa samo umjetničku školu, svoje obrazovanje završava izradom i obranom završnog rada, a može polagati i ispite državne mature ukoliko želi nastaviti obrazovanje na visokoškolskim ustanovama.
Promjena u organizaciji umjetničkih škola bila bi u vidu pristupa nastavi, osuvremenjivanju nastavnih pomagala i puno većem uplivu već renomiranih umjetnika koji bi u suradnji s nastavnim vijećem i ministarstvom posjećivali, surađivali i održavali kontakte s izabranim školama.
U glazbene škole uvela bi se jedna važnija promjena u načinu praćenja učenika.
Umjesto nastavnika koji je do sad vodio razred s tridesetak učenika kojima sam ne predaje, razrednik bi učenicima bio onaj nastavnik koji predaje njihov instrument.
Što znači da bi profesor klavira pratio cjelokupni napredak desetero svojih učenika te vodio njihovu dokumentaciju.
Za to i ostalu dokumentaciju te njeno vođenje ostao bi mu jedan sat tjedno u cjelokupnoj satnici.
Tako bi se izbjegla loša komunikacija između razrednika, učenika koje razrednik ne poznaje i njihovih roditelja.
Prijedlog za dopušten broj učenika u razrednim odjelima u osnovnoj školi bio je ograničavanje na maksimalno 24 učenika po razrednom odjelu.
U srednjim školama je manja potreba za individualnim radom s učenicima pa zato broj učenika u razrednom odjelu može biti nešto veći, no ne prevelik, te stoga predlažemo da gornja granica broja učenika po razrednom odjelu bude 30 učenika.
VISOKO OBRAZOVANJE
U skladu s humanističkim načelima na kojima se temelji političko djelovanje ŽIVOGA ZIDA, a koja su objavljena u tekstu Humanizam - temelj ŽIVOG ZIDA te u Deklaraciji o znanosti i visokom obrazovanju Sindikata visokog obrazovanja i znanosti „Akademska solidarnost", izradili smo sljedeće osnovne smjernice programa za znanost i visoko obrazovanje:
besplatno (potpuno javno financirano) visoko obrazovanje
odgovoran pristup zapošljavanju u visokom obrazovanju
očuvanje i unaprjeđenje znanosti i visokog obrazovanja kao javnog dobra
ravnomjerno poticanje svih znanstvenih područja.
BESPLATNO (POTPUNO JAVNO FINANCIRANO) VISOKO OBRAZOVANJE -> Jedna od temeljnih smjernica za koje ćemo se bezuvjetno zalagati jest besplatno visoko obrazovanje za sve studente, odnosno obrazovanje u kojemu će se izravni troškovi studiranja financirati iz državnoga proračuna.
U nastavku teksta predstavit ćemo osnovne argumente zbog kojih smatramo da besplatno visoko obrazovanje treba biti temelj svakog društva koje teži biti pravedno.
Dosadašnje vladajuće političke stranke (HDZ i SDP) postavile su sustav visokog obrazovanja u kojem pravo na besplatno obrazovanje (u kojemu se izravni troškovi studija financiraju iz državnoga proračuna) imaju samo redoviti studenti, odnosno redoviti i uspješni studenti.
Pritom se redovitim studentima smatraju oni koji su položili sve ispite propisane studijskim programom na jednoj godini, dok se uspješnost određuje proizvoljno na razini svake sveučilišne sastavnice (fakulteta).
Iako se na prvi pogled ovako postavljen sustav visokoga obrazovanja čini opravdanim, on je zapravo višestruko problematičan.
Ovako postavljen sustav promovira učinkovitost kao ekonomsku kategoriju i daje joj prioritet u odnosu na sam proces učenja kao obrazovnu kategoriju.
Država stoga ulaže u redovite studente koje potiče da što prije izađu na tržište rada bez obzira na individualne različitosti u dinamici učenja i razumijevanja prilikom usvajanju sadržaja.
Tako je naglasak na tzv. ishodima učenja, odnosno na usvajanju minimalno potrebnih znanja i vještina, tj. na pukom izvršavanju obveza, neizvršavanje kojih se financijski kažnjava, umjesto na dubokom razumijevanju određenoga sadržaja.
Time se stvaraju instant stručnjaci koji su reducirani na postizanje ekonomskih (tržišnih) ciljeva, a ne misleći pojedinci (intelektualci) koji su u stanju zauzeti kritičan stav prema društvenim, ekonomskim, ekološkim i političkim problemima.
Obrazovni sustav trebao bi stoga biti usmjeren prema intelektualnoj emancipaciji i političkoj samosvijesti, umjesto da u što kraćem roku stvara pojedince za tržište rada.
Smatramo da je temeljna vrijednost našeg društva demokracija, a ne poduzetnički kapitalizam (koji je proizveo katastrofalne ekonomske, socijalne i moralne posljedice u vidu korupcije, političke indiferentnosti velikog broja građana, nezaposlenosti, socijalne nesigurnosti, uništavanja okoliša itd.), pa bi obrazovni sustav trebao biti usmjeren na ostvarivanje demokratskih (općedruštvenih), a ne tržišnih (kapitalističkih) ciljeva.
Postojeći sustav temelji se na tezi da je državi u interesu financirati samo one studente koji će redovito završiti studij.
Pritom se pretpostavlja da je naš visokoobrazovni sustav toliko kvalitetan da ne snosi nikakvu odgovornost za neredovitost studiranja, već se ona prebacuje isključivo na studente.
Međutim, na temelju rezultata empirijskih istraživanja koja su provedena na fakultetima u Hrvatskoj, čini se da nije tako.
Studenti se žale na nedostupnost kvalitetne literature, loš raspored nastave, velike studijske skupine, neobjektivno ocjenjivanje i si.
Postojeći sustav visokog obrazovanja temelji se na pretpostavci da studenti koji ne ispunjavaju redovito svoje obveze trebaju participirati u izravnim troškovima studija.
Time se potiče etički krajnje dvojbeno načelo: „Tko može platiti, ima pravo na pogrešku, a tko ne može, taj nema.".
To studente lošeg socijalno-ekonomskog statusa stavlja u nejednak položaj u odnosu na druge.
Stoga bi se ukidanjem svih oblika plaćanja studija dokinula ova etički neprihvatljiva mogućnost.
Osim toga, time bi se otklonila i vrlo nezahvalna situacija u kojoj se nalaze nastavnici kada na ispitu odlučuju o tome hoće li student i koliko morati plaćati studij.
To je neprihvatljivo jer se nastavnike tako dovodi i u sukob interesa.
Naime, što više studenata ne položi njihov ispit, to su prihodi fakulteta veći, a time i standard nastavnika.
Tim više što nerijetko dodatci na plaće nastavnika ovise o razini prihoda koje fakulteti sami ostvaruju.
Stoga je neprihvatljivo da postoji negativna korelacija između prihoda fakulteta i uspjeha studenata (prihodi fakulteta rastu što je uspjeh studenata lošiji).
Besplatno (javno financirano) visoko obrazovanje za sve studente zahtijevalo bi dodatno izdvajanje novčanih sredstava iz državnoga proračuna (oko 400 do 500 milijuna kuna).
Povećanje izdvajanja sredstava za visoko obrazovanje sa sadašnjih 0.7 % (oko 2,3 milijarde kuna) na 1 % BDP-a (oko 3,3 milijarde kuna, što je još uvijek ispod prosjeka EU od oko 1,1 % BDP-a) za potpuno javno financiranje visokoga obrazovanja bilo bi više nego dovoljno.
Dio tih sredstava koristio bi se za potpuno javno i socijalno osjetljivo visoko obrazovanje u kojemu bi se sustavom stipendiranja pokrivali i neizravni troškovi studiranja za studente lošijeg socijalno-ekonomskog statusa i ostale rizične društvene skupina.
Time bi se ostvario društveno pravedan cilj – dostupnost visokog obrazovanja svima.
Preostali dio sredstava koristio bi se za razvoj znanstveno-istraživačkog rada.
Usporedbe radi, za troškove sudjelovanja u „mirovnim misijama" iz državnoga proračuna izdvaja se oko 350 milijuna kuna godišnje, a za djelatnosti Katoličke crkve oko 250 milijuna kuna.
Prema tome, ostvarivanje ovog cilja nije nikakva populistička predizborna utopija, već realno ostvariv i društveno poželjan cilj.
ODGOVORAN PRISTUP ZAPOŠLJAVANJU U VISOKOM OBRAZOVANJU -> Dosadašnju praksu zapošljavanja djelatnika u sustavu znanosti i visokog obrazovanja, koja se temeljila na kompetitivnom pristupu (znanstveni novaci), treba što prije prekinuti i sanirati njegove štetne posljedice te uvesti humaniji, solidarniji i odgovorniji pristup zapošljavanju akademskih djelatnika, počevši od suradničkih zvanja (asistenata i viših asistenata) do znanstveno-nastavnih zvanja (docenata, izvanrednih i redovitih profesora te redovitih profesora u trajnom zvanju).
Zapošljavanje znanstvenih novaka s ugovorima na određeno vrijeme dovelo je do stvaranja dviju neravnopravnih skupina zaposlenika.
Jedna skupina zaposlenika, oni s ugovorima na neodređeno vrijeme (zaposlenici u znanstveno-nastavnim zvanjima) egzistencijalno je zaštićena, dok je druga skupina zaposlenika (znanstveni novaci) s ugovorima na određeno vrijeme dovedena u poziciju egzistencijalne neizvjesnosti zbog koje su nerijetko u neprimjereno podređenom odnosu prema nadređenima.
Kontinuirano su izloženi pritisku da, zbog straha da će prestankom ugovora završiti na Zavodu za zapošljavanje, prihvaćaju nedostojne, prekomjerne i nelegitimne zadatke koje obavljaju u korist nadređenih.
U okviru akademske zajednice imaju deklarativnu autonomiju, dok je u praksi stvarna akademska autonomija rezervirana samo za zaposlenike u znanstvenim i znanstveno-nastavnim zvanjima.
ŽIVI ZID se stoga zalaže da se svim znanstvenim novacima koji su, usprkos nepovoljnijem položaju, uspjeli postići sve potrebne uvjete, osigura raspisivanje natječaja za izbor u znanstveno-nastavno zvanje docenta te da time dobiju priliku za stjecanje teško zaslužene akademske autonomije i egzistencijalne sigurnosti u okviru visokoškolskog sustava.
Osim toga, smatramo potrebnim prekinuti s takvom kadrovskom politikom u kojoj će se između većeg broja znanstvenih novaka, čiji su ugovori o radu na određeno vrijeme, birati oni koji su u toj trci pobijedili.
Umjesto toga, birati trebaju predmetni nastavnici i to s ugovorima na neodređeno vrijeme (s jasno definiranim uvjetima i rokovima za izbore u znanstveno-nastavna zvanja), čime bi se osigurala akademska sloboda i solidarni odnosi unutar akademske zajednice.
Također smatramo neprihvatljivim fiksiranje postojećeg stanja napredovanja u znanstveno- nastavnim zvanjima, koje je nametnula aktualna vlada, neovisno o tome što im zakon to omogućava.
OČUVANJE ZNANOSTI I VISOKOG OBRAZOVANJA KAO JAVNOG DOBRA ->Dosadašnje kratkovidne i strateški nedovoljno promišljene obrazovne politike dovele su do povećanja broja studenata i broja studija.
Zbog loše kadrovske politike, to povećanje nije pratilo i odgovarajuće povećanje broja znanstveno-nastavnih kadrova te prostornih i materijalno-tehničkih kapaciteta.
Sve to je dovelo do pada kvalitete visokoobrazovnog sustava.
Kao izlaz iz tog stanja, sukladno neoliberalnoj paradigmi, nudi se daljnja komercijalizacija visokog obrazovanja u vidu uvođenja školarina, što je kao posljedicu donijelo upisivanje broja studenata iznad praga za kvalitetno obrazovanje, kako bi se na tržištu uprihodila sredstva kojima su se, između ostalog, isplaćivali i dodatci na plaće i honorari nastavnicima i ostalim zaposlenicima.
Taj trend doveo je do toga da su zbog neisplativosti praktički dokinuta fundamentalna istraživanja bez kojih akademska zajednica postaje međunarodno neprepoznatljiva i irelevantna.
Tako funkcija sveučilišnih nastavnika više nije stvaranje novih spoznaja, već se svodi na prijenos znanja oblikovanih na drugim, elitnim sveučilištima.
Tako je visoko obrazovanje izgubilo svoju temeljnu odrednicu i zapravo se pretvorilo u stručne studije.
Osim toga smatramo da bi znanstvenicima i nastavnicima javnih sveučilišta trebalo zakonski onemogućiti rad na privatnim znanstveno-obrazovnim institucijama jer to, kao što je slučaj u zdravstvu, otvara prostor za sukob interesa, korupciju i pogodovanje privatnim interesima na štetu javnih.
Također se protivimo tome da se djelatnosti pomoćnih (tehničkih) službi izdvajaju iz sveučilišta da bi se njihove usluge koristile iz privatnih tvrtki.
Time bi se javnim novcem financirale privatne tvrtke koje bi zbog vlastitog profita žrtvovale osnovna radnička prava, što smatramo neprihvatljivim.
ŽIVI ZID u svom programu zalaže se stoga za dostatno javno financiranje, odnosno povećanje izdvajanja za visoko obrazovanje s dosadašnjih 0,7 % (oko 2,3 milijarde kuna) na 1 % BDP-a (3,3 milijarde kuna).
Time bi se sveučilišnim studijima osigurala opstojnost i dugoročna društvena uloga u vidu očuvanja slobode i jednakih uvjeta za istraživanje i obrazovanje svih građana, dok bi se privatnim visokoškolskim institucijama dopustila izvedba isključivo stručnih studija.
RAVNOMJERNO POTICANJE SVIH ZNANSTVENIH PODRUČJA -> Na temelju neoliberalne doktrine ekonomske isplativosti, uloga se sveučilišta pokušava reducirati na „proizvodnju" znanja i kadrova koji će imati ključnu ulogu u razvoju gospodarstva.
Posljedica toga je favoriziranje onih zanimanja s većim stupnjem tržišne isplativosti, primjerice ekonomsko-financijska, informatičko-komunikacijska zanimanja i si.
Druga zanimanja osuđena su na vegetiranje jer ne proizvode kratkoročne ekonomske učinke.
To se odnosi na temeljna znanstvena istraživanja na području prirodnih znanosti te na društveno-humanističkom i umjetničkom području.
No, uloga sveučilišta bitno je kompleksnija i ne može se promatrati samo kroz prizmu ekonomske isplativosti, već i kroz ulogu sveučilišta u razvoju demokratskih vrijednosti, socijalne pravednosti, etičnosti, osobne i društvene odgovornosti.
Stoga smatramo da je uloga države da osigura dostatna sredstva i uvjete za razvoj svih znanstvenih područja kako bi se osigurala njihova opstojnost i demokratska uloga u stvaranju pojedinaca koji će biti u stanju ne samo menadžerski kreirati vlastitu karijeru i karijere drugih, već će biti u stanju zauzeti kritičan i empatičan stav prema političkim, ekonomskim, socijalnim, ekološkim i ostalim društvenim problemima, a radi stvaranja ekonomski održivog i socijalno pravednog društva.
4.6.ZDRAVSTVENA POLITIKA
REFORMA ZDRAVSTVENOG SUSTAVA (POTPUNO JAVNO FINANCIRANO ZDRAVSTVO)Bit je reforme zdravstvenog sustava uspostava takvog modela javnoga zdravstva koji će u postojećim uvjetima pružiti građanima najviše zdravstvene dobrobiti.
Sagledavajući zdravstvo kao važan, ali ne i jedini činitelj koji utječe na zdravlje građana, možemo točnije odrediti kakvo zdravstvo želimo, odnosno koje boljitke želimo postići reformom:
u tehničkom smislu zdravstvo mora biti ustrojeno kao dobar sustav koji će imati jasan cilj, dobru građu i dobar način rada
u odnosu na bolesnike dobro zdravstvo mora osigurati svim građanima jednaku i lako dostupnu zdravstvenu zaštitu pod istim uvjetima
u odnosu na zdravstvene radnike dobro zdravstvo mora osigurati rad u primjerenim uvjetima, primjereno plaćen rad, uz mogućnost zadovoljenja društvenih, radnih, obiteljskih i osobnih potreba
u odnosu na ostale građane zajednice dobro zdravstvo mora biti ekonomski i fiskalno održivo kako ne bi ugrozilo potrebe šire društvene zajednice i za ostalim javnim dobrima.
Dobrobit bolesnika jedini je smisao i krajnji cilj postojanja i rada javnoga zdravstva.
Da bismo do toga cilja doista i došli, nužno je imati cjeloviti zdravstveni sustav što podrazumijeva:dovoljno liječnika, sestara i ostalog medicinskog osoblja
postojanje jedinstvene osiguravateljske kuće te dovoljno domova zdravlja, laboratorija, bolnica, medicinske i informatičke opreme
postojanje tvornica generičkih lijekova, kućne njege, vlastite informatičke službe, ortopedskih kuća, fizikalne terapije u kući i istraživačkih središta.
U neprofitnom i cjelovitom zdravstvu sve se važne zdravstvene usluge i zdravstvena dobra proizvode u samom sustavu, pa je količina zdravlja i zdravstvene dobiti najveća moguća.
Zdravstveno je osiguranje neprofitno i dostupno svim građanima podjednakim uvjetima.
Nema gubitaka na posredništvu, nema zarađivanja na bolesti, nema nepotrebne zdravstvene potrošnje i negativnih zdravstvenih ciljeva.
Korupcija je, u usporedbi s profitnim zdravstvenim sustavom, zanemariva.
Omjer sredstava za zdravstvo i dobivenog zdravlja najveći je moguć.
U našem slučaju to bi značilo da HZZO kao osiguravateljska kuća mora zdravstveni sustav upotpuniti svim onim dijelovima koji su u vrijeme privatizacije bešćutno otrgnuti od zdravstva - prije svega tvornicama generičkih lijekova (čime će se dobivati ne samo jeftini nego i provjereno sigurni lijekovi), ortopedskim kućama, pružateljima usluga kućne njege i fizikalne terapije u kući, jedinstvenom informatičkom potporom za primarnu zaštitu i bolnice, a uz to svakako očuvati Imunološki zavod.
Sve navedene ustanove koje su sada privatne treba prepustiti slobodnom tržištu jer za njihovim uslugama postoji dovoljno interesa i izvan obveznog zdravstvenog osiguranja.
Ostvarena cjelovitost uštedjela bi javnom zdravstvu iznose koji se broje u milijardama kuna, ali, što je i važnije, suzbila bi, a ponegdje i iskorijenila, nepotrebna zdravstvena potrošnja, negativni zdravstveni ciljevi i korupcija.
Stoga predlažemo sljedeće reforme:odvajanje javnoga od privatnog zdravstva
reformu bolničkog sustava
reformu primarne zaštite
novi tehnološki ustroj
uvođenje kliničkih postupnika
neprofitnost kao temeljni način rada
razumno plaćanje u zdravstvu
novi način upravljanja
potpunu transparentnost
poticanje inovacija i
suzbijanje korupcije.
ODVAJANJE JAVNOGA OD PRIVATNOG ZDRAVSTVA -> S obzirom na različitost ciljeva, javno zdravstvo nužno je odvojiti od privatnog.
Iako se oba bave medicinom, privatno i javno zdravstvo zapravo su dva različita sustava.
Privatno se zdravstvo u Hrvatskoj u najvećem broju slučajeva razvija na iscrpljivanju javnoga zdravstva:privatno zdravstvo uglavnom ima ugovore s javnim zdravstvom
služi se liječnicima iz javnoga zdravstva
koristi se prednošću zbog monopola vlasništva u odnosu na javno zdravstvo
iskorištava dopušten i legaliziran sukob interesa
zakoni i pravilnici su napisani kako bi olakšali prijenos kapitala iz javnoga zdravstva u privatne zdravstvene ustanove.
U bolnicama se zbiva enorman investicijski ciklus i paralelizam u sustavu, pa se bolnički sustav, kao nekada velike javne tvrtke, koristi za stvaranje privatnih profitabilnih imperija.
Tako u današnjem hrvatskom zdravstvu sveučilišni profesori i šefovi klinika pojedinih bolnica imaju privatne poliklinike ili male privatne bolnice i usmjeravaju bolesnike iz javnoga u privatni sektor.
Iz svega proizlazi nužnost razdvajanja tih dvaju sustava.
Bit će to dobitak za sve.
Privatnici će se od pritajenoga zarađivanja na iskorištavanju javnoga zdravstva okrenuti tržištu i slobodnom profitnom poslovanju, a javno će se zdravstvo osloboditi iscrpljivanja i rada za privatne interese - bolesnici će pak imati slobodu izbora.
REFORMA BOLNIČKOG SUSTAVA —» Reforma bolničkoga sustava zahtijeva dva postupka:
regionalizaciju te
usustavljenje bolnica.
Regionalizacija podrazumijeva podjelu bolničkog sustava u četiri regije u zemlji (središnja, zapadna, južna i istočna Hrvatska).
Svaka regija treba biti u stanju pružiti cjelovitu vrhunsku skrb za svoje građane.
Regionalizaciju treba pratiti i tijek novca, pa će svaka regija dobivati svojevrsnu glavarinu - odnosno toliko sredstava koliko ima građana u svojoj skrbi.
Postupak regionalizacije treba biti razumno riješen jer postoje djelatnosti koje se ne mogu ili ih je neisplativo raditi na razini regije, nego se moraju raditi na razini cijele zemlje.
U tome će smislu pojedine djelatnosti (transplantacija, liječenje rijetkih bolesti, složeni operacijski postupci) biti posebno vrednovane i dobivat će se posebna sredstva neovisno o „glavarini".
Usustavljenje bolnica zahtijeva rješenje aktualnih poteškoća koje se ogledaju u prevelikom broju bolnica s previše nemedicinskog osoblja, s prevelikom potrošnjom te međusobnom vlasničkom i stručnom nepovezanošću u kojima prividno svi rade sve, iako se ozbiljniji slučajevi upućuju u svega nekoliko kliničkih bolničkih centara (KBC). Ili, kako bi to rekli stručnjaci: ,,rak-rana" (hrvatskog zdravstva) je u 68 bolnica koje gomilaju potrošnju hladnog pogona, a svi imalo kompliciraniji slučajevi rješavaju se u šest velikih hrvatskih bolnica.
REFORMA PRIMARNE ZAŠTITE —» Bolnički sustav i primarna zaštita čvrsto su međusobno povezani.
Propusti u primarnoj zaštiti prelijevaju se u bolnički sustav dok, s druge strane, propuste bolničkoga sustava ublažava primarna zaštita.
Nepotrebno upućivanje iz primarne zaštite preopterećuje bolničke liječnike slučajevima koji nisu njihov djelokrug rada.
Na taj se način zakidaju oni bolesnici čije stanje doista zahtijeva znanje i iskustvo bolničkih liječnika.
Uz to, bolnički liječnici utvrđuju bolesti uvelike sporije i znatno većim brojem vrlo skupih, i često nepotrebnih, pretraga no u primarnoj zaštiti.
To s jedne strane povećava nepotrebnu zdravstvenu potrošnju, s druge stvara liste čekanja, a s treće strane izlaže bolesnike nepotrebnim medicinskim postupcima.
Sve navedeno govori o tome kako je važno svaku promjenu u bolničkom sustavu pratiti primjerenim promjenama u primarnoj zaštiti i obratno.
Dakle, želimo li bolnice rasteretiti nepotrebnog upućivanja iz primarne zaštite i omogućiti bolničkim bolesnicima doista vrhunsku medicinsku skrb te smanjiti liste čekanja, tada je nužno unaprijediti rad primarne zaštite.
Temeljno bi se unaprjeđenje sastojalo od usavršavanja i dodatne obuke liječnika u primarnoj zaštiti,
dodatnog opremanja ambulanti,
povećavanja suradnje i ubrzanja protoka znanja između bolničkih liječnika i liječnika primarne zaštite (uspravna razmjena znanja) te između liječnika primarne zaštite međusobno (vodoravna razmjena znanja).
No da bi se mogla nositi s novim zadatcima, primarnu zaštitu prije svega valja učiniti cjelovitom.
Cjelovitost primarne zaštite, kao uostalom i cjelovitost zdravstvenog sustava, podrazumijeva sadržavanje svih dijelova nužnih za obavljanje zadaće.
U tom smislu primarnu je zaštitu nužno ojačati s 200 do 300 timova, uklopiti u nju kućnu njegu i fizikalnu terapiju te je primjereno opremiti.
NOVI TEHNOLOŠKI USTROJ —» Sve dosad navedeno: regionalizacija, reforma bolničkoga sustava s pretvaranjem suvišnih bolnica u dnevne bolnice, podjela poslova između dnevnih i cjelodnevnih bolnica, ali i između dnevnih međusobno i cjelodnevnih međusobno, jačanje primarne zaštite te projekt Poliklinika primarne zaštite, imat će za posljedicu potpuno novu građu zdravstvenoga sustava.
Umjesto razbijene naopake piramide, zdravstvo postaje sustav međusobno povezanih dijelova koje čine tri opet međusobno povezane cjeline:
sustav primarne zaštite koji je putem liječnika subspecijalista u stalnoj vezi s liječnicima iz cjelodnevnih ili dnevnih bolnica
sustav dnevnih bolnica koje, osim što stalno međusobno razmjenjuju znanja, surađuju i s liječnicima iz primarne zaštite i s liječnicima iz cjelodnevnih bolnica
sustav cjelodnevnih bolnica liječnici kojih međusobno surađuju, dijele bolesnike prema stručnosti i ranije dogovorenoj podjeli poslova, ali jednako tako surađuju i s kolegama u dnevnim bolnicama kao i s kolegama iz primarne zaštite.
UVOĐENJE KLINIČKIH POSTUPNIKA -> Klinički postupnici, hodogrami, protokoli ili algoritmi, znanstveno su dokazani najbolji načini liječenja. Nastali su uspoređivanjem različitih načina liječenja i njihovih ishoda i neprijeporno su pouzdani.
Postupnike koriste svi veliki zdravstveni sustavi, primjerice Svjetska zdravstvena organizacija ili vojska Sjedinjenih Država, a primjenom i razvijanjem postupnika smrtnost se na bojišnici uspjela smanjiti od uobičajenih 25 % svih ranjenih na svega 10 %.
Postupnici su važni i zato što:bolesniku osiguravaju najviši stupanj provjerene medicinske skrbi
štite bolesnika od pogrešnih, nepotrebnih i/ili štetnih medicinskih postupanja
štite liječnika od moguće liječničke pogreške ili previda
stalnim preispitivanjem i mijenjanjem, sukladno novim spoznajama i iskustvima, unaprjeđuju medicinsku struku i povećavaju razinu medicinske usluge
provode samo dokazano korisne medicinske postupke
smanjuju potrošnju
smanjuju liste čekanja.
NEPROFITNOST KAO TEMELJNI NAČIN RADA -> Neprofitan način rada jedini je primjeren način rada u zdravstvu.
Zašto?
Neprofitan način rada u zdravstvu možemo odrediti kao takav način rada u kojemu je dobrobit bolesnika jedini smisao djelovanja.
Drugim riječima, u neprofitnom načinu rada tijekom skrbi za bolesnika nema drugih ciljeva (zarade, napredovanja, političke dobiti, taštine, znanstvene koristi) osim dobrobiti bolesnika.
No osim te moralne razine, neprofitan način rada i te kako je važan i zbog sljedećega: neprofitan način rada iznimno povećava djelotvornost.
Tako, primjerice, kubansko zdravstvo, koje raspolaže sa tek 607 zdravstvenih dolara po stanovnku, ima mnoge zdravstvene pokazatelje bolje nego SAD, gdje se po stanovniku troši 8.508 dolara.
Razlog leži upravo u činjenici da veliki dio novca građana u SAD-u umjesto za liječenja bolesnih završava kao zarada osiguravateljskih kuća, vlasnika bolnica i farmaceutske industrije
neprofitan način rada čuva bolesnike od sve učestalijih nepotrebnih pretraga i medicinskih postupaka.
Ako liječnici ili ustanova za koju rade nema materijalne koristi od raznih pretraga, vjerojatno ih neće ni provoditi.
No ako se na svakoj od tih pretraga zarađuje, izravno od bolesnika ili od osiguravateljskih kuća, velika je vjerojatnost da će im bolesnik biti podvrgnut
neprofitnost stvara uvjete za dvije središnje vrijednosti zdravstvenog sustava.
To su suradnja i specijalizacija.
S obzirom na to da se javno zdravstvo plaća na nesebičan i solidaran način, neprofitnost je ujedno i jedini primjeren način rada.
Zarađivati na nesebično i solidarno skupljenom novcu, namijenjenom liječenju, očito nije primjeren način bogaćenja.
RAZUMNO PLAĆANJE U ZDRAVSTVU —» Plaćanje u svakom javnom sustavu, pa tako i u zdravstvu mora biti:
isključivo namjensko
gospodarski najpovoljnije moguće
potpuno transparentno
pošteno, odnosno u skladu sa stručnom spremom, znanjem i doprinosima javnom zdravstvu, odnosno dobrobiti građana.
Ispune li se sva četiri uvjeta, takvo će plaćanje donijeti višestruku korist:ojačat će povjerenje građana u javno zdravstvo
suzit će prostor za korupciju
bit će stalni izvor spoznaja za moguća unaprjeđenja i bolja rješenja od postojećih
neće izazivati nezadovoljstvo djelatnika u zdravstvu i
od postojećih će sredstava osigurati najviše moguće zdravstvenih doba I usluga.
NOVI NAČIN UPRAVLJANJA —» Depolitizacija predstavlja uklanjanje politike, odnosno, oslobođenje od političkog utjecaja.
Novi, depolitizirani sustav upravljanja u svakoj regiji imao bi svoja strukovna tijela sastavljena od predstavnika:bolničkih liječnika iz određene grane medicine
medicinskih sestara iz te grane
•građana regije
liječnika primarne zaštite i
• predstavnika HZZO-a regije.
Predsjedanje tijelom mijenjalo bi se svaku godinu, poslovanje bi bilo potpuno transparentno, a odluke bi se donosile konsenzusom svih članova.
Tako bi, primjerice, strukovno tijelo kirurga rješavalo ustroj, način rada, podjelu poslova i ostalo važno za napredak kirurgije u svojoj regiji, surađivali bi s istim tijelima drugih regija dogovarajući dugoročne strategije i akcijske planove, a svoje bi planove usklađivali s planovima drugih grana medicine.
Na isti bi način primarna zaštita brinula o razvoju primarne zaštite, psihijatri o razvoju psihijatrije itd.
Osobitu novost predstavlja uključivanje građana, odnosno predstavnika udruga bolesnika, predstavnika umirovljenika ili predstavnika udruga oboljelih od određenih bolesti u rukovođenje zdravstvom.
Tako će se ostvariti ravnoteža u rukovođenju jer će o zdravstvu odlučivati i oni koji u njemu rade (zdravstveni profesionalci) i oni koji se njime koriste (građani).
POTPUNA TRANSPARENTNOST —» Potpuna transparentnost podrazumijeva način rada koji sve svoje djelatnosti izlaže na vidjelo građanima svoje zajednice.
Ako nema kriminalnih radnji u zdravstvu, a s obzirom na to da građani plaćaju i održavaju zdravstvo, ne postoji nijedan razlog zašto ti isti građani ne bi imali uvid u način trošenja svoga novca.
U tom je smislu potpuno normalno da svi javni sustavi, dakle oni koji se plaćaju novcem građana, sve svoje djelatnosti i tijek novca dostavljaju građanima na uvid.
Svaki razlog odbijanja takvog načina poslovanja budi sumnju u nezakonitosti.
Želimo li doista zdravstvo reformirati, odnosno učiniti ga boljim, tada nema mjesta mutnim poslovima i netransparentnom načinu trošenja.
POTICANJE INOVACIJA —» Iako se razvoj i unaprjeđenje svakog sustava, pa na kraju i cjelokupnog suvremenog svijeta, temelji na inovacijama i stalnim unaprjeđenjima, naše se zdravstvo drži po strani od takvih projekata.
Iskoraci, nova gledišta, nova promišljanja i drugačiji pristupi koji bi unaprijedili zdravstvo sustavno se koče i obeshrabruju.
No novi, reformirani, sustav u kojemu će cilj, građa i način rada biti usklađeni, uvest će poticanje inovacija za unaprjeđenje rada zdravstva.
U tom će smislu biti izrađen Pravilnik o nagrađivanju projekata za unaprjeđenje zdravstva koji će predviđati dvije vrste nagrada:
nagrada za prijavljivanje projekta (ako za to ima opravdanja) te
nagrada koja će se isplaćivati u postotku od ostvarenih ušteda ili procijenjene dobiti za građane.
Ukratko, svatko ima drugačija iskustva, svatko uviđa poteškoće na svoj osobit način na koji poteškoće ne vide drugi korisnici zdravstva.
Kada već postoji to bogatstvo različitih uvida i pristupa, zašto ga ne bismo iskoristili?
Zašto ne bismo nagrađivali svakoga, bez obzira s koje strane dolazi prijedlog, čije zamisli mogu olakšati rad, smanjiti liste čekanja, poboljšati skrb građana, olakšati im tegobe, uštedjeti sredstva ili bolje i jednostavnije obaviti neke postupke?
Zašto se odričemo komentara i primjedaba tisuća ljudi od kojih su mnogi na mjestu, a mnogi od njih sadrže i klice mjera kojima bi se zdravstvo moglo bitno unaprijediti?
Sličan pristup primjenjuje se u nekoliko američkih klinika i temelji se na tzv. pozitivnom otklonu (pozitivnoj devijaciji).
Riječ je o načinu rješavanja nekog zadatka u kojemu se koriste znanja i iskustva onih koji su najbolje upućeni u određenu poteškoću (obično stoga što su na izvoru događanja), dakle onih koji o njoj znaju više nego drugi, umjesto da se izvana nameće gotovo i često neprikladno rješenje.
Uza sve navedeno, pravo građana na aktivno sudjelovanje u poboljšanju zdravstva koje oni plaćaju i održavaju i te kako može ne samo unaprijediti rad, nego i stvoriti osjećaj zajedništva medicinskih djelatnika i građana, povećati razumijevanje obje strane i doprinijeti izgradnji boljega zdravstva.
SUZBIJANJE KORUPCIJE —» Suzbijanje korupcije složen je postupak koji treba sadržavati barem dvije skupine mjera:
• mjere za povećanje zadovoljstva liječnika i medicinskog osoblja te
• mjere kojima će se izgraditi sustav otporan na korupciju.
U prvu skupinu mjera, dakle, mjera koje trebaju povećati zadovoljstvo liječnika i medicinskog osoblja, čine mjere za stvaranje dobrih uvjeta rada.
To znači raditi u dobro ustrojenoj organizaciji, raditi poslove iz svoga djelokruga rada, održavati dobre međuljudske odnose s kolegama i drugim osobljem, ali znači i imati dovoljno vremena i za svoju obitelj, imati mogućnosti za stručno usavršavanje i napredovanje te sudjelovati u odlučivanju.
Primanja liječnika moraju biti pravedna, odnosno u razini primanja drugih važnih zanimanja, primjerice, sudaca.
Također je nužno nagrađivati izvrsnost, stvaralaštvo, doprinos unaprjeđenju rada, nove zamisli i slično.
Drugoj skupini je cilj stvaranje sustava otporna na korupciju, odnosno sustava koji građom i načinom rada onemogućava ili znatno otežava pojavu korupcije.
U tu skupinu mjera valja ubrojiti sljedeće:cjelovitost sustava kao temeljno polazište suzbijanja korupcije s obzirom na to da cjeloviti sustavi samostalno i neprofitno proizvode što je moguće veći opseg dobara i usluga potrebnih za rad, znatno sužavaju područja podložna korupciji.
Primjerice, vlastita proizvodnja generičkih lijekova suzit će područje moguće korupcije samo na originalne lijekove, a vlastite ortopedske kuće u cijelosti će ukloniti korupciju i kriminal vezan uz propisivanje i raspodjelu ortopedskih pomagala
• neprofitno poslovanje izravno je vezano uz cjelovitost i druga je važna poluga u suzbijanju korupcije.
Zarađivati na boli i bolesti nije samo nemoralno nego sa sobom u zdravstveni sustav unosi i niz većih poteškoća.
Zarađivanje na bolesti pomiče cilj zdravstva od dobrobiti građana na stjecanje materijalnih dobara, što za sobom, opet, povlači drugačiji način rada (što veći broj nepotrebnih medicinskih usluga), ali i korupciju te pojavu negativnih zdravstvenih ciljeva, čime bolest, što češće pojavljivanje bolesti, što duže ili skuplje liječenje postaju poželjne zdravstvene pojave odvajanje javnoga od privatnog sljedeća je važna mjera za suzbijanje korupcije.
S obzirom na to da se privatno zdravstvo utemeljuje, plaća, radi i održava na drugačiji način, da ima drugačije ciljeve i motive rada, a da se u najvećem broju slučajeva razvija iscrpljujući javno zdravstvo, razdvajanje tih dvaju različitih sustava iznimno je važna mjera u suzbijanju korupcije zakonom zabraniti sukob interesa svih medicinskih djelatnika kako bi se uklonio sukob interesa u hrvatskom zdravstvu budući da liječnici iz javnoga zdravstva imaju svoje privatne poliklinike ili rade u takvim ustanovama, ili imaju ortopedske kuće koje prodaju pomagala koji sami prepisuju ili nemoralno surađuju s tvornicama lijekova i ortopedskim kućama.
Djelatnici javnoga zdravstva moraju biti na popisu osoba koje, prema Zakonu o sprječavanju sukoba interesa, ne smiju biti u sukobu interesa ukinuti pojam poslovne tajne u javnom zdravstvu jer javno se zdravstvo plaća novcem građana i nema razloga za postojanje bilo kakve poslovne tajne u njegovu radu provesti potpunu transparentnost rada kojom će svaka lipa potrošena u zdravstvu biti dostupna na mrežnim stranicama ministarstva, odnosno zdravstvenih ustanova.
To je moćan alat u suzbijanju korupcije, a nije ga teško primijeniti poslovanje u zdravstvu uvrstiti u pravni okvir nužno je zato što se trenutačno postojanje dvojnog pravnog sustava u Hrvatskoj, u kojemu poslovanje industrije lijekova uživa poseban pravni položaj, mora što prije okončati.
Nazivanje očitih korupcijskih radnji drugačijim imenom (edukacijom, studijskim putovanjem, honorarom) ne mijenja narav mita ni narav korupcije.
Iako je takvo stanje poznato desetljećima, ne samo u Hrvatskoj nego i u brojnim drugim zemljama, nijedna vlada nije odlučila uvesti poslovanje industrije lijekova u pravni sustav zemlje primijeniti američki zakon Sunshine Act kojim se svaka donacija, dobit ili poklon skuplji od 10 dolara mora prikazati.
Za sada su reakcije službenih liječničkih krugova na spomen takvog zakona izričito negativne.
No bude li se doista namjeravalo ozbiljnije baviti korupcijom u zdravstvu, takav će zakon biti vrlo koristan primjereno, posebnim zakonom, zaštititi osobe koje ukažu na korupciju (tzv. zviždače).
Iako je takav zakon temelj borbe protiv korupcije i premda je skupina građana u Hrvatskoj izradila nacrt prijedloga takvog zakona, Vlada je bila izričito protiv njegova donošenja, a političke stranke nisu pokazale nikakvo zanimanje.
Valja se samo podsjetiti kako istraživanja pokazuju da se 43 % prijevara otkrije upravo dojavama, a tek mali dio (3,0 %) policijskom istragom.
TROŠKOVI I UŠTEDE PREDLOŽENE ZDRAVSTVENE REFORME -> Svaki prijelaz sustava iz jednoga stanja u drugo zahtijeva utrošak dodatne energije.
S obzirom na to da reforma zdravstva podrazumijeva ne samo promjenu smjera nego i promjenu građe, jasno je kako će za takve promjene biti nužno osigurati određena sredstva.
Koliko će sredstava trebati za reformu, koliko će građani time dobiti i koliko će zdravstvo provedenim mjerama uštedjeti, pitanja su koja valja razmotriti prije svake ozbiljnije rasprave.
Valja istaknuti kako je iznesena reforma prva cjelovita i uz to „strukturna", odnosno kako doista mijenja građu i način rada zastarjeloga, preglomaznoga i nisko djelotvornoga sustava u učinkovitiji, djelotvorniji i jeftiniji od dosadašnjega, pa postoji velika i izgledna mogućnost da bi EU fondovi financirali takve promjene.
Ti fondovi iznose 300 milijuna eura (oko 2,3 milijarde kuna), dakle i više nego dovoljno za provođenje reforme.
To je prigoda koja se ne bi smjela propustiti.
Od navedenih troškova mnogi su jednokratni: otpremnina suvišnom nemedicinskom osoblju, izgradnja tvornice generičkih lijekova, kupovanje dodatne opreme za primarnu zaštitu.
U sve navedeno treba uračunati i poslovanje tvornice generičkih lijekova koje je za sada teško predvidjeti
Već i sada poznati iznosi uštede pokazuju dojmljive iznose.
Dodamo li tome i ostatak ušteda koje je trenutačno teško predvidjeti (ušteda na energiji, dežurstvima, plaćanje privatnim ustanovama, inovacijama), ti iznosi postaju još dojmljiviji.
Svaka promjena postojećega stanja donosi dobre i loše strane.
Otpuštanje i zbrinjavanje oko 7.000 nemedicinskih djelatnika iz zdravstva vjerojatno je najteža i najneugodnija promjena koju bi trebalo provesti.
Zbog prelaska suvišnih bolnica na rad u dvije smjene, dio će medicinskog osoblja biti raspoređen na rad u obližnje cjelodnevne bolnice.
Kao i uvijek kada dolazi do promjena, dio će osoblja i medicinskih djelatnika vjerojatno biti nezadovoljan i pružat će otpor uvođenju novosti.
S obzirom na to da će zdravstvo uštedjeti oko dvije milijarde kuna koje trenutno predstavljaju zaradu profitnih ustanova, valja se nadati žestokim pritiscima krupnoga kapitala, posebno industrije lijekova i ortopedskih kuća.
Svakako je vrijedno spomenuti i dobre strane predloženih promjena:za bolesnike, ali i za samu svrhovitost rada zdravstva, iznimno je važan nestanak negativnih zdravstvenih ciljeva, jer zdravstvo mora, prije svega, „ne škoditi"
navedenim promjenama u primarnoj zaštiti i bolničkom sustavu koji će za posljedicu imati trorazinski piramidni ustroj, odnosno građu sastavljenu od umrežene i cjelovite primarne zaštite, umreženog i povezanog sustava dnevnih bolnica i jednako tako umreženog i povezanog sustava cjelodnevnih bolnica, doći će do raspodjele poslova i velikog rasterećenja bolničkih liječnika
bavljenje uskim specijalističkim zadatcima s velikim brojem bolesnika s istim tegobama dovest će do znatnog stručnog napredovanja i porasta vrsnoće zdravstvene skrbi
rad dnevnih bolnica samo u dvije smjene dovest će do potpune iskoristivosti opreme i sposobnosti osoblja
primarna zaštita ojačala bi se s tristotinjak timova kao i sestrama kućne njege te fizioterapeutima, što bi dovelo do zapošljavanja liječnika i medicinskih sestara i fizioterapeuta
nestanak negativnih ciljeva te novi ustroj zdravstva dovest će do velikog smanjenje lista čekanja
depolitizacija te uvođenje novog načina upravljanja dovest će do demokratizacije, profesionalizacije, transparentnog rada i boljeg upravljanja zdravstvom
bolesnici i građani koji su sada potpuno izvan upravljanja, aktivno bi sudjelovali u upravljanju te rješavali mnoge teškoće, čime bi zdravstvo učinili osjetljivijim za njihove potrebe
zdravstvo bi imalo svoje vlastite tvornice generičkih lijekova pa bi bili sigurni da su proizvedeni lijekovi vrhunske kakvoće
•suvišan prostor u bolnicama koje bi prerasle u dnevne bolnice mogao bi biti prenamijenjen u domove za starije, čime bi se barem malo ublažio veliki nedostatak takvih objekata
•stvaranje cjelovitog i neprofitnog zdravstva, odijeljenoga od profitnih ustanova, dakle zdravstva čiji bi jedini cilj bio dobrobit bolesnika, uvelike bi smanjio - za bolesnike vrlo opasnu - nepotrebnu zdravstvenu potrošnju
•uređeno zdravstvo u kojemu bi radili zadovoljni liječnici, a uz to i zdravstvo koje bi imalo u sebi ugrađene antikorupcijske mjere, znatno bi suzilo prostor za bilo kakvo korupcijsko djelovanje
•uređen sustav stvorio bi uvjete za ugodan, svrhovit i smislen rad desetcima tisuća djelatnika u zdravstvu.
Na njihovu korist i korist bolesnika za koje skrbe.
ZAKLJUČAK —» Kada bismo imali zadatak cjelokupnu reformu sažeti samo u jednu rečenicu, ona bi glasila: reforma zdravstva je preoblikovanje izobličenoga javnog zdravstva u njegovo prirodno stanje, odnosno stanje u kojemu je dobrobit bolesnika jedini cilj i krajnji smisao djelovanja zdravstvenoga sustava.
Stoga tražimo da se ukine dopunsko osiguranje
i da svi imaju pravo na besplatnu zdravstvenu zaštitu u okviru zdravstvenoga osiguranja.
SLOBODAN IZBOR KOD CIJEPLJENJA —» Protivimo se državnoj represiji protiv roditelja koji odbijaju cijepiti vlastitu djecu.
Zbog mnogobrojnih slučajeva teških nuspojava izazvanih cijepljenjem, sve više roditelja odbija imunizaciju vlastite djece.
Ako uzmemo u obzir činjenicu da su proizvođači cjepiva velike farmaceutske korporacije koje imaju velik utjecaj na donošenje zakona na području zdravstva, smatramo da je sumnja u korist imunizacije opravdana.
Zapanjujuća je činjenica da se proizvođač cjepiva odriče odgovornosti za sve moguće posljedice cjepiva.
Također je važno napomenuti da cijepljenje nije svugdje obvezno, primjerice - Njemačka, Nizozemska, Luksemburg, Velika Britanija, Danska, Irska, Grčka, Španjolska, Portugal, Austrija, Finska, Švedska, Norveška, Cipar, Estonija, Latvija, Litva, Švicarska.
A europske zemlje u kojima je cijepljenje obvezno jesu: Srbija, Makedonija, BiH, Crna Gora, Hrvatska, Slovenija, Češka, Slovačka, Mađarska, Poljska, Rumunjska.
U zemljama južno i istočno od Slovenije prijeti se neupisivanjem u školu, kaznama i oduzimanjem djece zbog necijepljenja (što je zakonski neosnovano), dok ljude u zapadnoj Europi nitko ne prisiljava na to, iako se cjepiva veoma agresivno promiču.
MEDICINSKA UPORABA INDIJSKE KONOPLJE —» ŽIVI ZID je dobro upoznat s vezom zdravstva i profita te s razlozima za zabranu ove biljke koji leže u činjenici da, iskoriti li se njezin puni potencijal, konoplja zaista može i treba biti jedan od temelja ekonomije i zdravstva.
Legalizacijom ove biljke smanjila bi se stopa kriminaliteta i izravno bi se pozitivno utjecalo na gospodarstvo, zdravstvo i turizam jer je naš geografski položaj idealan za uzgoj ove biljke.
Treba uzeti u obzir da samo Amsterdam godišnje ubire porez od oko 2,5 milijarda eura iz sektora turizma.
Dok farmaceutski pripravci i lijekovi razaraju tijelo, konoplja potiče imunološki sustav, što rezultira regeneriranjem stanica i ubijanjem kancerogenih tvorbi te psihosedativnim učinkom THC-a na tijelo, što djeluje na povlačenje hormona stresa iz cirkulacije (adrenalina i kortizola) i ujedno izaziva analgeziju.
Zanimljiva i ključna karika u ostvarivanju pozitivnih svojstava i učinaka konoplje na tijelo jest endokanabinoidni sustav u našem tijelu.
Ljudsko tijelo zahvaljujući ovom sustavu sadrži specifične receptore (CB1 i CB2 koji su otkriveni još osamdesetih godina) na koje se vežu neuromodulatorni lipidi - endokanabinoidi koji se u mozgu stvaraju prirodno - anandamid i N-arahidonol glicin.
Endokanabinoidi koje naš mozak proizvodi dijele identičnu kemijsku strukturu kanabinoidima iz biljke, što navodi na bitnu povezanost konoplje i čovjeka.
Kanabinoidni receptori pretežito se nalaze u moždanoj kori, hipokampusu, hipotalamusu, malom mozgu, bazalnim ganglijama, moždanom deblu, leđnoj moždini i amigdali, no izolirani su i u ostalim organima i stanicama imunološkog sustava.
Endokanabinoidni sustav sudjeluje u regulaciji osnovnih bioloških funkcija, u prvom redu apetita, unosa hrane, na motoriku i reprodukciju.
Membrane naših stanica u tijelu prirodno su opremljene kanabinoidnim receptorima koji stanicu štite od kancerogenih patogena, virusa, gljivica, štetnih bakterija, a uz to jačaju i imunološki sustav, štite mozak i živčani sustav te ublažavaju upale i kronične bolove.
Ovaj mehanizam aktivira se kanabinoidima iz biljke i raznim drugim hranjivim tvarima.
Majčino mlijeko je bogat izvor endokanabinoida koji su presudni za stimuliranje mehanizma sisanja kod novorođenčadi jer aktiviraju oralno-olfaktornu muskulaturu.
Novorođene bebe tako unose potrebne kanabinoide preko majčina mlijeka, a oni aktiviraju osjećaj gladi te potiču rast i razvoj.
Medicinsko ulje konoplje, dobiveno od cvjetova biljke, sadrži sve potrebne kanabinoide za liječenje širokog spektra bolesti, od autoimunih i neurodegenerativnih do upalnih i malignih bolesti.
To nam govori o važnosti konoplje u našem razvoju, naročito zdravstvenom, budući da je povezana s ključnim mehanizmima u tijelu za izlječenje i najtežih bolesti.
Svojstvo konoplje da apoptozom (proces programirane smrti stanice) natjera stanice karcinoma na samoubojstvo jednostavno je zapanjujuće, a otkriveno je istraživanjem objavljenim 2000. godine u poznatom europskom biokemijskom znanstvenom časopisu Nature Medicine.
Najviše veseli činjenica kako je uljem od konoplje izliječeno više od milijun ljudi diljem svijeta, što je potkrijepljeno znanstvenim radovima i osobnim svjedočanstvima.
Svačije je pravo uzeti ono što nam je priroda dala i nikakav zakon to ne bi smio ograničavati.
ŽIVI ZID smatra da bi RH trebala biti među prvim zemljama koje će iskoristiti pogodnosti potpune legalizacije konoplje u nadi da ćemo dekriminaliziranjem ove biljke ponovno oživjeti naše gospodarstvo i ekonomiju, osigurati nova radna mjesta, smanjiti stopu malignih i ostalih bolesti i omogućiti slobodu izbora liječenja kako oboljeli ne bi morali više ulaziti u sukob sa zakonom i snositi posljedice zbog ionako teške bolesti.
4.7.VANJSKA POLITIKA
ŽIVI ZID se zalaže za potpuno redefiniranje hrvatske vanjske i europske politike koja se u dosadašnjem razdoblju pokazala kao izuzetno neučinkovita i često štetna po vitalne nacionalne interese.
Smatramo da su vanjskopolitički ciljevi u posljednjih 20 godina pogrešno određeni, a naša diplomacija nije uspjela odraditi svoje temeljne zadatke u sigurnosnom, gospodarskom ni u bilo kojem drugom smislu.
Svi najveći vanjskopolitički „uspjesi" dosadašnjih vlada sa sobom su donijeli nepovoljne uvjete Republici Hrvatskoj i njezinim građanima, a posebno tu izdvajamo pristupanje Europskoj uniji koje je provedeno nasilnim zadiranjem u Ustav i pravila o provođenju referenduma.
Svi ti propusti i često namjerno ugovaranje štetnih obveza doveli su nas u situaciju teške kreditne krize, siromaštva i nezaposlenosti.
Veliku ulogu u tome ima i vanjska i europska politika kojoj je na prvom mjestu bilo provođenje nametnutih štetnih reformi, a na zadnjem dobrobit Hrvatske i njezinih građana.
Zbog svega toga potrebno je provesti opsežne reforme na tom planu i postaviti nove vanjskopolitičke ciljeve koji će biti prilagođeni potrebama Hrvatske i njezinih građana, a ne interesima političkih elita i s njima povezanih moćnika.
To su sljedeće reforme: REVIZIJA MEĐUNARODNOG DUGA RH—» Velik je dio tog duga nelegitiman [odious debt).
Stvorile su ga vlade zadužujući nas kod stranih privatnih banaka, daleko od očiju javnosti i zanemarujući javni interes.
Nepravedno je zaduživati brojne naraštaje cijelog naroda zbog pozajmica koje su potpisali korumpirani političari kod sumnjivih stranih lihvarskih institucija.
Povjerenstvo će ustanoviti takva zaduženja te reprogramirati ili otpisati sav nelegitiman dug.
Međunarodni monetarni fond (MMF), Svjetska banka (WB), Svjetska trgovinska organizacija (WTO), a nažalost i Europska unija, diktiraju gospodarsku i monetarnu politiku zemljama svijeta, posebice slabije razvijenima, namećući im dugove, kapital međunarodnih korporacija i ovisnost o gospodarstvima najbogatijih država.
Stoga ćemo se solidarizirati s drugim državama, žrtvama dužničkoga ropstva.
Stvaranjem moćnoga savezništva sa srodnim političkim snagama u EU i svijetu, postići ćemo cilj u okvirima međunarodnoga prava i realne politike.
Ekvador je već na taj način poništio nelegitiman dug.
Stoga predlažemo osnivanje Međunarodnog povjerenstva za reviziju nelegitimnog inozemnog duga RH.
HRVATSKA DIPLOMACIJA U SLUŽBI GOSPODARSKOG RAZVOJA
SMANJENJE PLAĆA I TROŠKOVA SMJEŠTAJA DIPLOMATSKOG OSOBLJA U STRANIM DRŽAVAMA —» Plaća veleposlanika ne smije biti viša od tri prosječne plaće u Hrvatskoj, a mjesečni troškovi smještaja ne smiju biti viši od iznosa jedne prosječne plaće (sukladno istim kriterijima, potrebno je modificirati i ostale plaće u javnom sektoru).
PROPISIVANJE JASNIH KRITERIJA ZA ZAPOSLENJE I NAPREDOVANJE U DIPLOMACIJI —» Diplomacija mora prestati biti mjesto za uhljebljivanje podobnih (stranačkih) kadrova željnih domjenaka i šampanjca.
PREUSTROJ DIPLOMATSKIH MISIJA —» Hrvatska mora osigurati snažniju diplomatsku prisutnost u Aziji i Južnoj Americi, s naglaskom na zemlje u kojima bilježimo pad izvoza.
PROŠIRENJE DJELATNOSTI HRVATSKIH DIPLOMATSKIH PREDSTAVNIŠTAVA —» Sustav gospodarske diplomacije MVEP-a pokazao se posve neučinkovitim.
Po uzoru na dansku diplomaciju, hrvatski veleposlanici i konzuli trebaju preuzeti ulogu gospodarskih atašea.
Nužno je da se naša diplomacija posveti promociji hrvatskoga gospodarstva - izvoza, turizma, energetike, proizvodnje hrane itd., kao i promociji hrvatske znanosti, tehnologije, kulture i sporta.
Hrvatska veleposlanstva i konzulati moraju postati edukacijski centri u kojima će se provoditi osposobljavanje zainteresiranih stranih uvoznika i ulagača za poslovanje s Hrvatskom.
Potrebno je:izraditi strategiju javne diplomacije
umrežiti najvažnije resore, gospodarstvenike i akademsku zajednicu
izraditi sveobuhvatan katalog hrvatske ponude
izraditi komunikacijski protokol za sve sudionike u trgovini (proizvođači, poduzetnici, ulagači, izvoznici, uvoznici, špediteri)
sufinancirati izdavanje certifikata (o kakvoći proizvoda za izvoz)
općenito prilagoditi obrazovni sustav itd.
Uvoz robe potrebno je ograničiti podizanjem standarda kvalitete, što se posebice odnosi na jeftinu robu i nezdrave prehrambene proizvode.
EVALUACIJA RADA GOSPODARSKE DIPLOMACIJE -> Na temelju redovnih kvartalnih izvještaja o radu, MVEP će odlučivati o produžetku obavljanja dužnosti veleposlanika i ostalih zaposlenika odgovornih za gospodarsku promociju Hrvatske i privlačenje stranih investicija.
Gospodarska diplomacija mora: pružati svu potrebnu pomoć hrvatskim tvrtkama u inozemstvu (posebice pri osnivanju predstavništva)
na temelju iskustva predlagati i provoditi konkretne mjere za uklanjanje trgovinskih barijera
pridonijeti znatnom skraćenju rokova realizacije projekata i smanjenju rizika poslovanja.
AKTIVNO ZALAGANJE ZA RADIKALAN PREUSTROJ EUROPSKE UNIJE —» Izražavamo duboko nezadovoljstvo dosadašnjim članstvom RH u EU.
Kao što smo i očekivali, Europska unija se pokazala kao veoma štetan projekt, ne samo za Hrvatsku nego i za većinu članica.
Nismo protiv EU kao zajednicu ravnopravnih država i naroda koji razvijaju demokraciju i ljudska prava te surađuju u znanosti, tehnologiji, kulturi, zaštiti prirode i okoliša; a istodobno svi gospodarski profitiraju.
Nažalost, takva je slika EU posve iskrivljena, „romantična" i, čini se, utopijska.
EU je projekt čiji cilj nije ekonomski razvoj država članica ili razvoj demokracije nego neofeudalizacija i totalitarizacija odnosa u društvu.
Upravo je usvajanjem odredaba Maastrichtskog ugovora 1994. godine Hrvatska uspostavila štetnu regulaciju novca i stavila se u položaj kolonije.
Europskom unijom ne upravljaju izabrani predstavnici naroda, nego birokracija i korporacije.
Njih ne zanima dobrobit hrvatskog stanovništva nego samo prostor, izvori i dobra na našem teritoriju.
Posebno se protivimo tzv. „mjerama štednje" - najgoroj mogućoj politici za europske radnike.
Dok se i dalje pogoduje bankarima i krupnim kapitalistima, tržište se rada „fleksibilizira" na štetu svih - studenata, radnika, nezaposlenih i umirovljenika.
Dok se bankarima i dalje isplaćuju golemi bonusi i dividende, istovremeno se stanovnicima smanjuju plaće, mirovine, socijalna davanja, stipendije i studentske subvencije, a na udaru se posebno nalazi zdravstvena skrb, na čemu najviše profitira farmaceutska industrija i drugi lobiji.
Tražimo hitan preustroj EU!
Povezat ćemo se sa svim europskim strankama (španjolski Podemos, britanska Left Unity i dr.) koje se zalažu za iste ciljeve - oslobođenje cijele Europe od monetarne okupacije privatnih banaka.
Ako EU unutar pet godina ne postane istinski europski san - ujedinjenje kontinenta na ravnopravnim i socijalnim osnovama - RH treba napustiti takvu zajednicu, za što će biti potrebno raspisati referendum.
Temeljni će preduvjet za eventualan ostanak u EU biti zadržavanje nacionalne valute kune.
ŽIVI ZID ne želi izolaciju Republike Hrvatske, ali isto tako ne želimo da ona bude kolonija koja služi stranim interesima na štetu svojih stanovnika.
POLITIKA IZGRADNJE MIRA
NAPUŠTANJE ČLANSTVA U NATO-u —» Završetkom hladnog rata, Sjevernoatlantski savez (NATO) izgubio je svoju svrhu i postao poluga SAD-a i dijela EU-a kojom provodi teror nad zemljama u kojima imaju gospodarski interes.
Suprotno slici koji želi ostaviti u javnosti, NATO ne osigurava mir.
Naprotiv, on potencira sukobe diljem svijeta i provodi ratno-huškačku politiku.
Članstvom u NATO-u Hrvatska se nedvosmisleno svrstala uz Ameriku i zapadni blok, što predstavlja velik rizik za našu sigurnost, posebice u kontekstu sukoba s islamskim zemljama, Rusijom ili Kinom.
Osim toga, u NATO-u su Hrvatskoj nametnuti nepotrebni troškovi članarine i nabave oružja.
„Afera Wikileaks“ i „afera Snowden“ još su nas jednom uvjerili u nevjerodostojnost SAD-a i NATO-a koji, pod izlikom „zaštite nacionalnih interesa", provode veoma sporne odluke.
Stoga inzistiramo na javnoj objavi svih službenih dokumenata.
PROGLAŠENJE TRAJNE VOJNE NEUTRALNOSTI —» Proglašenjem ovog diplomatskog statusa, RH neće sudjelovati u tuđim ratovima.
U slučaju većih globalnih sukoba Hrvatska mora provoditi politiku poput Švicarske.
PROAKTIVNA POLITIKA IZGRADNJE MIRA —» Odbacujemo doktrine neoliberalizma, hiperkapitalizma, korporatizma, sociodarvinizma i neokolonijalizma kao neprijatelje slobode, demokracije i društva u cjelini.
Politika trajnog svjetskog mira i prijateljskih odnosa među svim zemljama bit će jedna od osnovnih doktrina hrvatske vanjske politike.
Kao članica Ujedinjenih naroda, Hrvatska će pridonositi svjetskom miru i sigurnosti
te se protiviti pokušajima velikih država da tu organizaciju zlorabe na štetu manjih i nerazvijenijih.
Potrebno je ostvariti brend „Hrvatska - zemlja izgradnje mira"
i proaktivno djelovati u međunarodnim organizacijama u kontroli nad širenjem naoružanja,
prevenciji oružanih sukoba
i poslijeratnoj izgradnji mira.
Umjesto sudjelovanja u međunarodnim oružanim snagama (osim mirovnim misijama UNa), RH bi trebala pomoći Afganistanu i drugim zemljama u socioekonomskom razvoju.
ODNOSI SA ZEMLJAMA U REGIJI
POLITIKA PREMA BOSNI I HERCEGOVINI -> Hrvatska se ne smije odreći aktivnog sudjelovanja u postizanju dogovora o ustavnom uređenju i teritorijalnom ustrojstvu BiH.
Predlažemo dvije moguće opcije: Švicarski model" - Cijela BIH treba biti podijeljena na 10-ak do 20-ak kantona.
Pritom bi se jasno odredio službeni jezik kantona (bosanski, hrvatski ili srpski), ovisno o tome koji je narod većinski na tom području.
Kantoni bi činili Konfederaciju BIH, a u svakom bi se na bilo koju funkciju mogao kandidirati bilo koji građanin (čime bi se poštovala i sudska odluka u predmetu „Sejdić i Finci protiv BIH").
„Treći entitet" - Ako prvi prijedlog propadne, prihvaćamo stvaranje trećeg, „hrvatskog", entiteta jer nije pravedno da samo jedan narod (srpski) ima svoj kanton, dok se u drugom kantonu Hrvati svode na nacionalnu manjinu.
Odluku na kraju moraju donijeti građani i građanke BIH.
ODNOSI S OSTALIM ZEMLJAMA —» Solidarni smo s BiH, Srbijom, Crnom Gorom, Kosovom, Makedonijom i drugim zemljama koje su također žrtve dužničke krize.
Tražimo povratak novca štedišama Ljubljanske banke.
Tražimo naknadu za otuđen iznos deviznih i zlatnih rezervi bivše SFRJ.
Tražimo zaštitu hrvatske nacionalne manjine u drugim zemljama, posebice u Srbiji.
Od Srbije tražimo suradnju u traženju zatočenih i nestalih hrvatskih branitelja i civila te inzistiramo na kažnjavanju svih ratnih zločinaca, povratu imovine, ratnoj odšteti i sukcesiji.
UNAPRJEĐIVANJE ODNOSA S HRVATSKIM ISELJENIŠTVOM —» Republika Hrvatska mora biti posebno osjetljiva prema Hrvatima u iseljeništvu.
Preko postojećeg Državnog ureda za Hrvate izvan Republike Hrvatske potrebno je poticati povratak iseljenika u domovinu, posebice golemog broja mladih ljudi koji su Hrvatsku napustili proteklih desetljeća.
GOSPODARSKA SURADNJA S BRZORASTUĆIM TRŽIŠTIMA (BRICS)—» Hrvatska mora prilagoditi svoju vanjsku politiku novim globalnim realnostima.
To ponajprije znači intenzivirati gospodarsku suradnju sa zemljama BRICS-a (Brazil, Rusija, Indija, Kina i Južna Afrika) u kojima živi oko 40% svjetske populacije i koje obuhvaćaju 18% svjetskoga gospodarstva.
U svim tim zemljama gospodarska diplomacija mora poduzeti intenzivne korake u promociji hrvatskoga gospodarstva, a ulagače iz tih zemalja potrebno je što češće dovoditi u Hrvatsku.
Načelno se protivimo političkoj suradnji s autokratskim režimima (npr. Sjeverna Koreja i si.), dok je gospodarska suradnja s takvim zemljama moguća samo ako procijenimo da ona neće štetiti građanima matične države.
REDEFINIRANJE POLITIKE SUZBIJANJA „MEĐUNARODNOG TERORIZMA" -> Protivimo se američkoj interpretaciji „borbe protiv terorizma".
Terorističke organizacije (ISIL, Al-Qaeda, Boko Haram...) zaista jesu velike prijetnje suvremenom civiliziranom svijetu.
Njihovi se zločini nikako ne mogu i nipošto ne smiju opravdati.
No postavlja se pitanje zašto je islamski svijet toliko radikaliziran.
Smatramo daje Zapad (posebice SAD i NATO) i te kako odgovoran za postojeću situaciju.
Stoga se zalažemo za uspostavu kulture dijaloga na globalnoj razini, pogotovo između zapadnih i islamskih zemalja.
Hrvatska bi mogla biti idealan medijator!
STAV O TRENUTAČNIM SVJETSKIM ŽARIŠTIMA
PRIZNANJE DRŽAVE PALESTINE —» Hrvatska mora priznati Palestinu.
Bliskoistočna kriza traje već jako dugo (gotovo sedam desetljeća) i u njoj je poginulo oko 22.000 ljudi.
Jedino priznanjem Palestine omogućit će se ravnopravnost u dijalogu dviju suverenih država.
Odbacujemo primjedbe kako će RH „imati problema" u odnosima s EU-om i SAD-om.
Naime, Palestinu je dosad priznalo 135 država svijeta, od čega 6 država članica EU-a i NATO-a (Bugarska, Češka, Mađarska, Poljska, Rumunjska i Slovačka), tri članice EU-a (Cipar, Malta i Švedska) i tri članice NATO-a (Albanija, Island i Turska).
KRIZA U UKRAJINI —» Kriza u Ukrajini ne može se riješiti zaoštravanjem odnosa na relaciji SAD/NATO/EU/Ukrajina - Rusija.
Zagovaramo međunarodnu arbitražu i snažniji angažman UN-a.
OSTALA KRIZNA ŽARIŠTA —» Dosljednim provođenjem politike mira i vojne neutralnosti Hrvatska će umanjiti sve rizike da bude na meti bilo koje politike ili vojske.
PROTIVIMO SE POTPISIVANJU TRANSATLANTSKOG TRGOVINSKOG I INVESTICIJSKOG PARTNERSTVA —» TTIP je po svojoj prirodi štetan sporazum za svaku državu potpisnicu i njene građane, pa tako i za našu. Više o tome zašto se protivimo TTIP-u možete saznati u brošuri koju je napravila Inicijativa Zaustavimo TTIP čije stavove dijelimo i podržavamo.
4.8.OSTALA PRAVA I SLOBODE
VJERSKE SLOBODE —> Vjerska sloboda je jedno od neotuđivih prava svakoga pojedinca.
Za nas je vjerska sloboda načelo koje podupire pravo pojedinca da javno ili privatno izražava svoju religiju, vjerovanja ili vjerska učenja, ali ne na teret državnoga proračuna.
Istovremeno u potpunosti prihvaćamo pravo pojedinca da promijeni religiju ili ne pripada nijednoj religiji.
Stoga ne prihvaćamo međudržavni ugovor između RH i Vatikana te tražimo njegovo ukidanje.
Tražimo odvajanje države od religijskih organizacija
i prestanak njihova financiranja iz državnoga proračuna
te predlažemo financiranje dobrovoljnim prilozima njihovih vjernika.
Drugim riječima, želimo odvojiti religiju od politike.
Što se tiče nastave vjeronauka u školama, ona se može odvijati izvannastavno (prvi ih zadnji sat) i isključivo na teret religijske organizacije kojoj pripada vjerski službenik, ali ne na teret proračuna.
UKIDANJE KAZNENOG DJELA KLEVETE —» Živimo u zemlji kojom vlada medijska cenzura.
Međutim, usprkos toj cenzuri nalaze se ljudi koji, svim medijskim ignoriranjima usprkos, uspijevaju izići u javnost sa svojim tvrdnjama.
Za takve „neposlušne” pojedince sustav je pripremio kazneno djelo zvano „kleveta”.
Smisao klasifikacije klevete kao kaznenoga djela je ušutkivanje pojedinaca koji se usude otvoreno reći ono o čemu većina šuti.
Da je korumpiranom sustavu stalo do istine, onda bi cenzuru istine, a ne klevetu, klasificirao kao kazneno djelo.
Nažalost, u Hrvatskoj oni koji provode cenzuru mirno spavaju, a oni koji razotkrivaju kriminal žive u strahu od pravosudnog linča.
Smisao je slobode govora da onaj koji iznosi svoje mišljenje i stav ne mora živjeti u strahu od toga hoće li ga neki lokalni ili regionalni moćnik tužiti.
Budući da je sloboda govora i izražavanja sastavni dio osobne slobode, klevetu kao kazneno djelo treba ukinuti.
PROMJENA FUNKCIONIRANJA POLITIKE —» Predložit ćemo donošenje zakona kojim će se saborskim zastupnicima smanjiti primanja i ukinuti saborske mirovine, što bi iz politike trajno uklonilo sve kojima su novac i moć važniji od dobrobiti građana.
Time bi se uštedjelo više stotina milijuna kuna godišnje.
Osim toga, predložit ćemo izmjene Zakona o financiranju izbornih aktivnosti i političke promidžbe kojima bi se višestruko smanjilo financiranje promidžbenih aktivnosti stranaka.
Na to se godišnje utroši 70 milijuna kuna, a smanjenjem na 20 milijuna kuna u četiri godine bi se uštedjelo oko 200 milijuna kuna.
Također predlažemo izmjene Zakona o izborima zastupnika u Hrvatski sabor kojim bi se sadašnji broj sa 151 snizio na 111 zastupnika, po deset za svaku izbornu jedinicu, tri za dijasporu i osam za manjine, čime bi se i troškovi smanjili za 26 %.
"NO KILL" SKLONIŠTA —» ŽIVI ZID se zalaže za skloništa za životinje u kojima se one ne ubijaju nego trajno zbrinjavaju do udomljavanja.
Dosadašnja praksa ubijanja pasa i drugih životinja u azilima je anticivilizacijska i bespotrebna, a milijuni kuna proračunskog novca odlaze u džepove privatnicima koji u ubijanju vide priliku za bogaćenje.
PREUSMJERITI NOVAC U JAVNA SKLONIŠTA -> Sadašnji model u kojemu se koncesija daje veterinarskim stanicama rezultira milijunima potrošenog novca bez pravih rezultata.
To znači da u slučaju prestanka rada veterinarske stanice od utrošenih milijuna građanima ne ostaje ništa.
Stoga, predlažemo da se prestane s takvom praksom i da se dosadašnji model zamijeni novim, u kojem bi županije, gradovi i općine ulagali novac u svoja skloništa, pa bi novac uložen u njih na kraju ostalo u rukama građana.
U sadašnjem modelu šinteraji ubiru milijune kuna za hvatanje i ubijanje pasa i mačaka zahvaljujući dodijeljenim koncesijama, dok su volonteri koji ih spašavaju marginalizirani i opstruirani od strane lokalnih vlasti.
Stoga, predlažemo da se donese zakon kojim se zabranjuje dodjeljivanje koncesije privatnicima, a novac predviđen za tu namjenu treba preusmjeriti u javna skloništa.
Osim toga, još predlažemo:besplatnu sterilizaciju mačaka i pasa iz sredstava koja će biti namaknuta oštrim i visokim kaznama za sankcioniranje zlostavljača životinja
zabranu držanja pasa na lancu i u malim boksovima
zabranu uzgoja rasnih životinja bez odgovarajućih odobrenja jer takvi uzgajivači nisu pod kontrolom i maksimalno izrabljuju pse i mačke rodilje (prečesto pare srodnike te se tako rađaju bolesne životinje koje kasnije posljedično teško pate)
ako do sada nije predviđeno zakonom, zabranu bilo kakvih borbi među životinjama i uzgoja agresivnih vrsta
povećavanje kazni za zlostavljanje životinja (KZ čl. 205 ) s jedne na pet godina te povećanje novčanih kazni za ta zlodjela pet puta
civilni nadzor nad veterinarskim inspektorima, od kojih su mnogi korumpirani i ne rade svoj posao, već zloupotrebljavaju svoje ovlasti kažnjavajući nevine ljude
aktivnu primjenu postojećih zakona za zaštitu životinja
policija za pse po uzoru na Američke zakone.
OSLOBAĐANJE OD ROBOVSKOG MENTALITETA Jedino što može biti gore od ropstva jest robovski mentalitet.
Nažalost, u našem narodu ima ga u izobilju.
Ljudi su uvjereni da moraju biti robovi neotplativog duga i da im se njihov dug treba otpisati.
Smatraju da je nebitno to što je naš monetarni model kriminalan i štoje njegov jedini cilj porobljavanje našeg naroda i uništenje naše ekonomije.
Još je strašnije što smatraju da vanjski dug, koji su napravih kriminalno nastrojeni pojedinci, moraju vraćati njihova djeca.
Uvjereni su u to da je normalno da stranci posjeduju sav profitni kapital (banke, telekome, farmaceutsku industriju itd.), a da mi moramo raditi za njih.
Ne vide ništa sporno u tome što stranci izvlače dobit iz zemlje, a našim ljudima daju otkaze.
I smatraju da se s time u vezi ništa ne može i ne smije napraviti.
Masovni mediji uvjerili su ih u to da su naši ljudi neradnici koji moraju služiti strancima i biti robovi duga.
Ne shvaćaju da je u Hrvatskoj do raspada proizvodnje i visoke nezaposlenosti došlo zbog suludog monetarnog modela u kojem je proizvodnja neisplativa, a uvozna roba jeftinija od domaće.
Nalazimo se tako u situaciji u kojoj većina ljudi nije u stanju shvatiti da je:neotplativi dug bolje otpisati nego dovijeka živjeti u dužničkom ropstvu, odnosno da je bolje skinuti „omču duga” zavezanu oko vrata, nego je sve čvršće stiskati (stavljati na sebe novi dug)
bolje da su oni sami vlasnici kapitala, a ne stranci
korumpirane političare bolje zamijeniti poštenima, nego predati vlast u ruke neizabranim EU birokratima koji zajedno s tim istim korumpiranim političarima zadužuju I pljačkaju našu zemlju
politička elita dio je problema, a ne rješenja
jedino rješenje: odbacivanje klasične ideološke podjele na lijevo/centar/desno i stvaranje zajedničke političke fronte koja će okupljati sve ljude, bez obzira na njihovo političko uvjerenje (lijevo/centar/desno), koji vjeruju u osobnu slobodu i ekonomski prosperitet.
Uloga političke stranke nije indoktrinacija članova nekom određenom ideologijom, nego ostvarivanje slobodnog i prosperitetnog društva u kojemu je svejedno kako se tko pozicionira na političkom spektru sve dok prihvaća da su ljudi različiti i imaju različita uvjerenja (mišljenja).
Ulaskom u EU stanje se samo cementira umjesto da se mijenja na bolje, a jedna po jedna zemlja u EU klizi u ekonomsko rasulo i dužničko ropstvo zbog prihvaćanja dužničke doktrine u kojoj stvarnu vlast imaju bankarski karteli i neformalne strukture moći u njihovoj pozadini, a ne narod.
Prisjetite se govora Stjepana Radića u kojemu je pozivao narodne zastupnike da se izjasne protiv ulaska u Kraljevinu Jugoslaviju: Još nije kasno.
Ne srljajte kao guske u maglu...
Znam, znam, vi držite da ste ne samo u narodu, nego da baš vi i zastupate narod.
Ja sam vam dokazao da to niste.
Sav je hrvatski narod za republikansku slobodu i za čovječansku pravicu; vi ste za staro bankrotirano nasilje i za gospodsku sebičnost i otimačinu.
Vi, dakle, niste više ni u narodu, a kamoli da bi vi govorili u ime naroda.
I zato iz ove vaše osnove neće biti ništa...
Vi ćete otići u Beograd21.
Vi ćete bez hrvatskoga naroda i protiv njegove volje proglasiti jedinstvenu državu i bez ikakvoga straha i srama vi ćete vladati na temelju starih austrijskih i mađarskih nevaljanih i nepravednih zakona i pomoću starih, pokornih i pokvarenih činovnika.
A možda ćete vladati bez ikakvih zakona, samo silom i samovoljom...
Sav svijet poznaje i priznaje pravo narodnoga samoodređenja.
Mi samo tomu pravu imademo zahvaliti svoje oslobođenje.
Nitko vas i ništa vas ne goni, ako to nije vaša nečista savjest koja vas sili da što brže svršite djelo za koje znate da ga hrvatski narod neće odobriti, a koje želite što prije protiv njegove volje provesti i tobože učvrstiti.
Najstrašnija je stvar, najveći je grijeh i najveća politička pogreška svoj rođeni narod stavljati pred gotove činjenice, to jest voditi politiku po gospodskoj svojoj voljici, bez naroda i protiv naroda.
Živjela republika!
Živjela Hrvatska!
