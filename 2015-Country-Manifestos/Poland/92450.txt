Dekalog Nowoczesnej
Nowoczesna to wolność osobista i gospodarcza.
Nowoczesna to skuteczne państwo i dobre, stabilne prawo.
Nowoczesna to ochrona własności prywatnej.
Nowoczesna to przyjazny rozdział Kościoła od państwa.
Nowoczesna to państwo uczciwe, przejrzyste i służące obywatelom.
Nowoczesna to odpowiedzialność, rozsądek i troska.
Nowoczesna to równe szanse dla każdego.
Nowoczesna to silna Polska w sercu silnej Europy.
Nowoczesna to patriotyzm, który łączy, a nie dzieli.
Nowoczesna to optymizm i wiara, że wspólnie możemy osiągać wielkie cele.
Diagnoza sytuacji
Odwaga, konsekwencja i troska o Polskę
Nowoczesna powstała z gniewu na rzeczywistość i nadziei, że potrafimy ją zmienić.
Dziś też nie możemy pogodzić się z psuciem państwa, gospodarki i więzi społecznych.
Chcemy wspólnie z Polakami odważnie i z troską zmieniać Polskę na lepsze.
Pod koniec maja 2015 r. na warszawskim Torwarze spotkało się prawie 7 tys. osób.
Było to największe polityczne zgromadzenie od wielu lat i początek Nowoczesnej.
Ludzi, którzy tam przyszli, połączył wtedy gniew na bezideowość i bezruch rządów Platformy Obywatelskiej.
Oburzenie na ich kłamstwa, zaniechania, leniwą, niemoralną politykę.
Jeszcze silniejszy był gniew na alternatywę – na Prawo i Sprawiedliwość, ich zamkniętą, anachroniczną wizję świata i chęć zemsty.
Nowoczesna domagała się wtedy lepiej zarządzanego i bardziej sprawnego państwa
i efektywnej gospodarki.
Chciała zniesienia barier dla przedsiębiorców i ludzi aktywnych,
likwidacji przywilejów i absurdów prawnych,
uproszczenia i zmniejszenia podatków.
Więcej wolności osobistej i więcej swobody gospodarczej.
Ale także – więcej troski państwa o wszystkich obywateli, o wspólnotę i dobro wspólne.
Ryszard Petru przedstawił drogę, która prowadzi do dobrobytu -
do tego, by Polska stała się krajem sprawnie działającym i zamożnym.
Także dzisiaj niezgoda na bylejakość i troska o lepsze jutro Polaków są motywem, którym kieruje się Nowoczesna.
W 2015 r. Polacy chcieli zmiany.
Ale chcieli Polski silniejszej, sprawniejszej, zdrowszej.
Nie zaś Polski pogardy, niszczenia państwa i jego instytucji, rozmontowywania gospodarki i ograniczania wolności osobistych.
Nie Polski zawłaszczanej przez jedną partię, słabszej i rozbitej.
Od października 2015 r. Polska doświadcza skutków „złej zmiany”.
Atak na Trybunał Konstytucyjny podważył trójpodział władzy i osłabił mechanizmy konstytucyjnej kontroli.
Premier i prezydent są niesamodzielni.
Uzurpatorską władzę sprawuje Jarosław Kaczyński.
To osłabianie, a nie wzmacnianie państwa.
Instytucje państwa są zawłaszczane na niespotykaną wcześniej skalę.
Spółki Skarbu Państwa zostały opanowane przez Nikodemów Dyzmów – ludzi bez kompetencji i przyzwoitości.
Telewizja publiczna stała się tubą propagandową PiS.
Apolitycznych urzędników zastąpił partyjny nepotyzm.
Projekty rządu zadłużają państwo i grożą zapaścią finansów publicznych.
Wielkie plany wyjścia z „pułapki średniego rozwoju” zostały na papierze.
Pogarszają się – zamiast polepszać – warunki działania firm, nie tylko inwestorów zagranicznych, ale także rodzimych, małych i średnich.
Działania rządu to pozorna, a nie prawdziwa troska o wszystkich Polaków.
Coraz wyraźniej widać, że ten rząd nie ma wizji i odpowiedzialności.
Ma za to dość energii, by się kłócić ze wszystkimi.
Polska trafiła pod rządy nieudolnej, skupionej tylko na swoich celach ekipy.
Każdy dzień jej rządów to dzień bezpowrotnie stracony.
Na początku kadencji parlamentarnej Nowoczesna przyjęła, że nie będzie „opozycją totalną”.
Będzie za to zwolennikiem merytorycznej współpracy i dialogu.
Ale zgłaszane uwagi i poprawki spotykają się z agresją lub zimnym lekceważeniem.
Tak było m.in. z propozycjami dotyczącymi Trybunału Konstytucyjnego, ale również z dziesiątkami ustaw i uchwał.
Przed rokiem problemem Polski było niedostateczne wykorzystanie szans rozwojowych.
Dziś są nim złe i prowadzące do pogorszenia stanu państwa i dobrobytu obywateli decyzje sejmowej większości.
Chwieją się fundamenty państwa prawa,
wolnego rynku,
przedsiębiorczości,
integracji z Unią Europejską,
kultury – i zwykłej przyzwoitości.
Nowoczesna może być siłą, która otworzy nowy rozdział w polskiej historii.
Po tysiącach godzin rozmów i spotkań z ekspertami i zwykłymi ludźmi proponuje kompleksową wizję państwa i rynku.
Krótkoterminową strategią jest powstrzymywanie PiS od dalszego psucia państwa i przekonywanie Polaków, że można działać inaczej.
Tak długo, aż ta „słomiana dyktatura” zostanie odsunięta od władzy.
Długoterminowa strategia to realizacja wizji Lepszej Polski.
Zmiany w Polsce są potrzebne.
Kryzys gospodarczy, niepewna sytuacja międzynarodowa, kryzys migracyjny, zamachy terrorystyczne, rosnące skomplikowanie świata i technologii sprawia, że wielu Polaków czuje się dziś niepewnie.
Nie wierzy elitom politycznym i gospodarczym, ale zarazem oczekuje silnych liderów, odpowiedzialności oraz troski o słabszych.
Nie każdy chce być kowalem swojego losu, ale państwo powinno zatroszczyć się o każdego.
Zamiast dwóch ślepych uliczek, jakie oferowały poprzednie rządy, możliwy jest „Nowy Ład”.
Oparty na wartościach, które są bliskie większości Polaków.
Na współpracy i zgodzie, na szukaniu najlepszych rozwiązań, a nie upieraniu się przy swoich, na trosce zarówno
o rozwój i gospodarkę, jak i przede wszystkim o ludzi.
Historia zatoczyła koło.
Podobnie jak w 1980 r. Polacy stoją dziś naprzeciwko złej władzy.
Coraz bardziej opresyjnego systemu, który ogranicza prawa jednostki i rujnuje gospodarkę.
Który tylko pozornie dba o ludzi.
Każda generacja staje wobec innych zagrożeń.
Poprzednie pokolenia walczyły o wolność, niepodległość, dobre życie, godność i szacunek.
Dzisiejsza generacja walczy inaczej – ale walczy o podobne wartości.
Nowoczesna nie chce, by Polska była wiecznie skłóconym krajem żyjącym na zasiłkach, z którego ucieka się do „lepszego świata” – Wielkiej Brytanii, Niemiec, USA czy ostatnio Czech.
Proponuje więc państwo sprawne i dobrze rządzone, stabilne i przewidywalne,
dobrze działającą gospodarkę, silną sferę wolności –
oraz troskę o zamożność, szacunek i godność każdego Polaka.
Program „Lepsza Polska dla każdego” wznosi się ponad stare schematy i stare podziały: socjalne, liberalne, prawicowe czy solidarne.
Czerpie inspirację z wielu trafnych diagnoz, które padają po wszystkich stronach sceny politycznej, od ekspertów o różnych poglądach.
Oferuje rozwiązania odważne, ale nie populistyczne – odpowiedzialne i możliwe do przeprowadzenia.
Zapraszamy do wspólnego tworzenia z nami „Nowego Ładu”.
To droga ku realizacji marzeń o Lepszej Polsce.
Cztery najważniejsze sprawy
Sprawny rząd, silna gospodarka i wolni obywatele
Doświadczenia ostatnich rządów pokazały, że pokolenie polityków Okrągłego Stołu nie tworzy już nowych idei dla Polski i nie potrafi nią sprawnie zarządzać.
Oznacza albo rządy inercji, albo rządy zemsty.
To psucie i osłabianie państwa.
Potrzebujemy nowego myślenia, zgodnego z aspiracjami Polaków i na miarę wyzwań XXI w.
Proponujemy Polakom:
I.Sprawniejsze, lepiej zorganizowane państwo, by każdy z nas miał poczucie ładu, bezpieczeństwa i troski o interesy Polaków.
II.Rozwój gospodarczy, oparty na przedsiębiorczości i własności prywatnej, który służy poprawie jakości życia i większej trosce o każdego Polaka.
III.Wspólnotę wolności, w której każdy z nas czuje się godny, potrzebny i może się realizować.
IV.Nowoczesny patriotyzm, Polskę, która łączy, a nie dzieli, i prawdziwą troskę o sprawy ojczyzny i każdego Polaka.
I.LEPIEJ ZORGANIZOWANE PAŃSTWO
Ustrój państwa wymaga korekt.
Potrzebny jest jasny podział obowiązków oraz przekazanie pełnej i jednoznacznej odpowiedzialności za kraj większości, która wygrała wybory.
Dzięki temu państwo będzie profesjonalnie zarządzane przy jednoczesnym wzmocnieniu mechanizmów kontrolnych.
Potrzebne są także silne hamulce przeciw anarchii i upartyjnianiu państwa – szczególnie przeciw uzurpacji władzy.
Władza musi być skuteczna, kompetentna i kontrolowana.
Premier musi działać sprawnie, efektywnie i kompetentnie.
Wprowadzimy system premierowski, który daje wybranej większości parlamentarnej pełną odpowiedzialność za rządzenie krajem.
To oznacza wzmocnienie roli szefa rządu i jego kancelarii.
Wyeliminujemy ograniczenia „Polski resortowej”.
Rząd uzyska narzędzia do sprawniejszego działania oraz prowadzenia spójnej I efektywnej polityki, a jego odpowiedzialność zostanie doprecyzowana.
Ograniczymy zakres zadań prezydenta, wzmacniając zarazem jego symboliczną rolę jako głowy państwa i symbolu tradycji polskiej państwowości.
Zachowamy wybór prezydenta w wyborach powszechnych.
Ponadpartyjna prezydentura się nie sprawdziła: prezydent albo realizuje interesy swojej partii, albo przeszkadza w sprawnym rządzeniu.
Zmienimy horyzont działania polityki: z bieżącego na średnioterminowy i strategiczny.
O tym, co należy zrobić, nie będzie decydował krótkoterminowy partyjny interes i słupki poparcia.
Strategiczne zmiany społeczne będą opracowywane przez rząd w konsultacjach z obywatelami w ramach długoterminowych projektów rządowych.
Pozwoli to na odzyskanie kontroli nad rozwojem Polski, a także wprowadzanie tylko stabilnych i przemyślanych rozwiązań.
Powołamy publiczne Centrum Studiów Strategicznych, które będzie opracowywało projekty zmian ustaw, przygotowywało analizy, scenariusze i badania dotyczące projektów zmian legislacyjnych.
Poprawi to jakość państwa i prawa.
Ograniczymy możliwość wprowadzania do Sejmu projektów ustaw niepopartych wyliczeniami I symulacjami oraz oceną skutków regulacji.
Poprawienie jakości procesu legislacji w rządzie I parlamencie zmniejszy liczbę złych aktów prawnych.
Wzmocnimy mechanizmy gwarantujące Trybunałowi Konstytucyjnemu należne miejsce w systemie władzy, a wyrokom Trybunału – to, że są ostateczne i powszechnie obowiązujące.
Zmienimy przepisy dotyczące Trybunału Stanu, by możliwe było realne pociąganie do odpowiedzialności karnej polityków i urzędników naruszających porządek konstytucyjny i prawny.
Ograniczymy liczbę kadencji posłów do dwóch.
Także prezydenci miast, burmistrzowie i wójtowie będą mogli sprawować funkcję przez maksimum dwie kadencje, ale wydłużone, pięcioletnie (dziś trwają cztery lata).
Wprowadzimy wybór starostów powiatów i marszałków województw w wyborach powszechnych, także na dwie pięcioletnie kadencje.
W ten sposób zapewnimy dobre zarządzanie i dopływ nowych pomysłów na wszystkich szczeblach w państwie.
Zlikwidujemy urząd wojewody, bo tworzy przerost struktur zarządzania państwem.
Zmienimy rolę Senatu, przesuwając wybory senatorów o dwa lata w stosunku do wyborów Sejmu.
Umożliwimy start w wyborach urzędującym samorządowcom, co zmieni Senat w prawdziwą izbę refleksji i wzmocni samorządność.
Wprowadzimy korpus profesjonalnych urzędników publicznych w instytucjach rządowych I samorządowych
oraz jasne zasady ich powoływania, rotacji, wynagradzania i awansów, a także odpowiedzialności za błędy i zaniechania.
Wynagrodzenia urzędników wszystkich szczebli będą zależały od wyników ich pracy.
Zwiększymy odpowiedzialność polityków na każdym szczeblu za decyzje przeciw interesowi publicznemu, wprowadzając bezwzględne wykluczenie z życia publicznego osób winnych przestępstw przeciw racji stanu, demokracji i państwu.
Będziemy konsekwentnie ścigać ich sprawców.
Wprowadzimy przepisy ograniczające lub delegalizujące działalność organizacji o charakterze rasistowskim, szowinistycznym i szerzącym nienawiść wobec słabszych oraz organizacji anarchistycznych, występujących przeciwko państwu i jego instytucjom.
Będziemy bronić państwa przed ekstremizmami i populizmem z lewej i prawej strony sceny politycznej.
25 lat. Taki staż parlamentarny ma najdłużej zasiadająca posłanka w Sejmie.
Wielu parlamentarzystów zasiada w Sejmie ponad trzy kadencje.
Zmniejsza to dopływ nowych idei i pomysłów (za stroną sejmu).
II.ROZWÓJ DLA POPRAWY JAKOŚCI ŻYCIA
Zanim zaczniemy wydawać, musimy zarobić.
Silna gospodarka jest podstawą zamożności każdego państwa.
Rolą rządu i samorządu jest tworzenie dobrych warunków do rozwoju gospodarki i tworzenia miejsc pracy.
Będziemy wzmacniać mechanizmy wolnego rynku i konkurencji, bo najlepiej służą dobrobytowi.
Zarazem silna gospodarka ma cel – jest nim wyższa jakość życia Polaków
oraz możliwość realizacji swoich aspiracji przez każdego, bez względu na pochodzenie, miejsce zamieszkania czy status finansowy.
Wzmocnimy wolność gospodarczą.
Będziemy dążyć do realizacji fundamentalnej dla rozwoju każdej gospodarki zasady – co nie jest zabronione, jest dozwolone.
Silna gospodarka ma zwiększyć dobrobyt Polaków, a także
wzmocnić bezpieczeństwo i stabilność naszego państwa
Większe wpływy do budżetu pochodzące z rozwoju gospodarczego zostaną skierowane w pierwszej kolejności na najważniejsze dziś potrzeby społeczne i troskę o potrzeby ludzi.
Będą nimi: sprawna ochrona zdrowia bez kolejek, w tym profilaktyka,
opieka nad osobami starszymi,
edukacja dająca dobry start w dorosłe życie,
równość szans dla wszystkich dzieci,
powszechny dostęp do kultury
oraz większe bezpieczeństwo kraju.
Będziemy dbać o mechanizmy gospodarki rynkowej i konkurencji, bo to one są podstawą dobrobytu społeczeństw.
To oznacza utrzymywanie otwartości rynków i konkurencyjności,
wzmacnianie rywalizacji przedsiębiorców, kreatywności, innowacyjności,
swobodnego przepływu towarów, pracy, dóbr i usług.
Będziemy się przeciwstawiać nieuzasadnionemu ograniczaniu wolności gospodarczej.
Zlikwidujemy przywileje różnych grup zawodowych i społecznych.
Będziemy zmniejszali monopolistyczną pozycję państwowych firm oraz
konsekwentnie deregulowali gospodarkę.
Zarazem nie wycofamy się z uprawnień sprawnie zarządzanego państwa, jasno określając pożądane ze względów społecznych reguły gry w danym sektorze rynku i gospodarki.
Nadrzędny będzie interes klienta i interes społeczny.
Zmniejszymy ograniczenia, które powodują, że firmy nie mogą tworzyć i utrzymywać miejsc pracy.
Ograniczymy do minimum bariery biurokratyczne oraz przeszkody w zakładaniu i prowadzeniu firm.
Znaczne uproszczenie przepisów i powrót swobody gospodarczej da impuls do rozwoju przedsiębiorczości.
Zadbamy o zwiększenie inwestycji w Polsce i odbudowanie zniszczonego zaufania inwestorów do naszej gospodarki w świecie.
Postawimy na nowe motory wzrostu polskiej gospodarki, wykorzystujące największy kapitał Polaków – kreatywność i talent.
Będziemy wzmacniać to, co już jest mocne – branże i przedsiębiorstwa, które udowodniły, że potrafią odnosić sukcesy.
7. W każdym z tych obszarów powstaną, po konsultacjach z organizacjami społecznymi i obywatelami, długofalowe programy strategiczne, z jasno określonym celem, budżetem, priorytetami i możliwymi do zmierzenia skutkami.
Wprowadzimy nowe, aktywne mechanizmy promocji interesów najważniejszych polskich sektorów i branż za granicą.
8.Państwo będzie prowadziło politykę, która pozwala na rozwój przedsiębiorczości i aktywności zawodowej Polaków,
a poprzez stosunkowo niskie, ale pewne podatki zapewnia stabilne dochody budżetowe.
Zarazem „hamulec długu”, czyli zrównoważony budżet, ochroni państwo przed nadmiernym zadłużaniem.
9. Wzmocniona gospodarka będzie zwiększała dobrobyt każdej polskiej rodziny.
Z owoców tego wzrostu skorzystają wszyscy Polacy.
Wyższe dochody państwa dzięki silniejszej gospodarce
pozwolą zrealizować wizję państwa, które troszczy się o obywateli i ich potrzeby, w którym słabsi nie zostają pozostawieni sami sobie.
III.POLSKA WSPÓLNOTĄ WOLNYCH LUDZI
Polska jest dla wszystkich obywateli, niezależnie od ich poglądów, wyznania i stylu życia.
Nie pozwolimy na podział Polaków na lepszych i gorszych.
Wszyscy mamy te same prawa.
Wzmocnimy rolę obywateli i ich indywidualnej inicjatywy,
rolę samorządu oraz
znaczenie i wpływ lokalnych wspólnot.
Nie dopuścimy, by ktokolwiek – a zwłaszcza państwo i politycy – narzucał nam, jak żyć, w co wierzyć, kogo kochać, a kogo nienawidzić.
Polska to wspólnota wolności.
Zadbamy o to, by państwo nie hamowało wolności i indywidualności obywateli.
To, co nie jest zabronione, jest dozwolone – w każdej sferze.
Każdy ma prawo do swobody działania – gospodarczej, kulturalnej, politycznej i społecznej – dopóki nie narusza praw innych osób.
Będziemy bronili podstawowych praw każdego obywatela, jakimi są wolność wypowiedzi i prawo własności.
Wzmocnimy samorządy, przekazując im dodatkowe środki.
Władze lokalne uzyskają większą swobodę działania i możliwość rozwiązywania problemów mieszkańców.
Zwiększymy udział obywateli w podejmowaniu istotnych decyzji lokalnych.
To mieszkańcy wiedzą najlepiej, co trzeba poprawić w swoim najbliższym otoczeniu.
Wprowadzimy nowe, konkretne mechanizmy –— m.in.
rozwiniemy centra aktywności lokalnej, będziemy promować wzmocnienie rad osiedlowych czy sołectw, a także rozszerzymy stosowanie budżetu obywatelskiego.
Wzmocnimy mechanizmy zapewniające mieszkańcom i ruchom obywatelskim wpływ na budżet i strategie miast, gmin, dzielnic i osiedli.
5.„Program 2500” skierowany do stowarzyszeń działających w każdej z niemal 2,5 tys. gmin w Polsce będzie poprzez powszechny system mikrograntów wzmacniał lokalne społeczności i wspólnoty w obszarach kultury, aktywności, religii, sportu i innych –— znacznie zwiększając możliwości lokalnego działania obywateli.
6.Dopilnujemy, by państwo było neutralne światopoglądowo i ideologicznie.
Nie narzucało jakiejkolwiek wizji – politycznej, religijnej czy osobistej.
Zadbamy o to, by każdy Polak miał pełne prawo do głoszenia swoich poglądów oraz do wyboru swoich indywidualnych  życiowych postaw.
7.Zadbamy o ochronę praw obywateli przed działaniem władzy i urzędów.
Wzmocnimy niezależność Trybunału Konstytucyjnego, którego zasadniczą rolą jest ochrona obywateli przed samowolą władzy,
a także rolę sądów i instytucji chroniących prawa obywateli, np. Rzecznika Praw Obywatelskich, Rzecznika Praw Pacjenta i innych.
Zapewnimy pełne działanie w Polsce Karty Praw Podstawowych.
8.Nie pozwolimy na naruszanie niczyjej godności ze względu na rasę, płeć, wyznanie, tożsamość i orientację seksualną, niepełnosprawność czy poglądy polityczne.
9.Będziemy działać na rzecz realnego równouprawnienia kobiet i wzmocnienia ich praw.
Zwiększymy pomoc dla niepełnosprawnych, umożliwiającą im funkcjonowanie w społeczeństwie na równi z innymi obywatelami.
Zadbamy o skuteczną ochronę interesów konsumentów wobec firm i korporacji, zwłaszcza w sferze usług finansowych, handlu czy telekomunikacji.
10.Wprowadzimy przepisy umożliwiające skuteczną walkę z mową nienawiści, ksenofobią i nietolerancją.
11.Realizując zasadę indywidualnej wolności, stworzymy warunki, które nie będą hamowały rozwoju przedsiębiorczości,
wolności słowa i wolności wyboru własnego stylu życia.
Nie pozwolimy żadnej partii czy organizacji na zniewalanie obywateli.
72,1 mld. zadłużenie jednostek samorządu terytorialnego na koniec 2014 r.
Zadłużenie było wyższe o 4,3% niż na koniec 2013 r., i o 9,7% wyższe niż na koniec 2011 r.
Rząd przekazuje samorządom datkowe zadania, ale często zapomina o zapewnieniu środków na ich pokrycie (NIK 2014).
IV. SZACUNEK DO PRZESZŁOŚCI, WIARA W PRZYSZŁOŚĆ
Zadbamy o szacunek do państwa, historii i tradycji inaczej niż poprzednicy.
Nie będziemy jej lekceważyć, ale też nie będziemy jej przekłamywać.
Wierzymy w to, że Polacy mogą usiąść przy jednym stole, szanując swoją przeszłość i wierząc we wspólną przyszłość.
Dlatego będziemy budować patriotyzm oparty na dumie z polskich dokonań, a nie na kompleksach;
na rzetelnej rozmowie o historii, a nie o jej zakłamywaniu.
Będziemy budować Polskę mostów, a nie Polskę murów – szukać wspólnych punktów, a nie dzielić i antagonizować.
Nie pozwolimy, by patriotyzm kojarzył się z nacjonalizmem i ksenofobią.
Zmienimy sposób działania instytucji publicznych, które zajęły się zakłamywaniem polskiej historii i tradycji.
Przywrócimy ich działaniu właściwy wymiar.
Ich rolą będzie rzetelne przedstawianie polskiej historii, a nie jej wybiórcze traktowanie.
Historia i tradycja Polski nie będzie manipulowana.
Będziemy dbali o to, by żaden aspekt polskiej przeszłości nie był przemilczany, ale też o to, by dyskusja na ten temat nie była zdominowana przez ideologię i politykę.
Tylko prawdziwa historia może być dla nas lekcją i inspiracją na przyszłość.
Fałszowanie przeszłości prowadzi do nierozumnej przyszłości.
Zarazem nie będziemy się zgadzać na atakowanie tradycji i tożsamości, brak poszanowania dla polskiej historii i jej bohaterów.
Nadamy odpowiednią rangę nauce historii współczesnej po 1989 r., wiedzy o społeczeństwie i przedsiębiorczości.
Młodzi obywatele będą kończyć edukację z realną wiedzą o korzeniach polskiej wolności, działaniu demokracji i wolnego rynku.
W szkołach za wzór patriotyzmu stawiani będą nie tylko wodzowie i żołnierze, ale też naukowcy (Kopernik, Czochralski, Curie- -Skłodowska), reformatorzy i politycy (Grabski, Mazowiecki, Bartoszewski)  czy przedsiębiorcy (Cegielski).
Chcemy wychowywać młode pokolenie Polaków w przekonaniu, że w czasie pokoju aktem patriotyzmu jest solidne wykonywanie swojej pracy.
Promując Polskę za granicą, będziemy podkreślać nasz wkład w obronę wartości uniwersalnych, liberalnych i wolnościowych – np. twórczość Pawła Włodkowica, konfederacja warszawska, Tadeusz Kościuszko czy „Solidarność”.
Nowoczesny patriotyzm to dla nas przede wszystkim poczucie zbiorowej odpowiedzialności.
Potrzebujemy go każdego dnia: w domu, w pracy, w rodzinie, w naszych małych i większych ojczyznach.
Będziemy budowali patriotyzm odpowiedzialności i dumy, a nie bezmyślności i uprzedzeń.
27% Średni wynik uzyskany w 2016 r. przez maturzystów z rozszerzonego egzaminu z zakresu wiedzy o społeczeństwie.
Wynik egzaminu z tego samego przedmiotu w 2015 r. był jeszcze gorszy – maturzyści średnio uzyskali 26% (CKE 2016).
Deklaracja Nowoczesnego patriotyzmu
Marzymy o Polsce uczciwej, mądrej i spokojnej.
O Polsce, która stwarza szanse i otwiera nas na nowe możliwości.
O Polsce normalnej, w której spory rozstrzygane są siłą argumentów, a nie argumentem siły.
Łączy nas marzenie i nadzieja, że Polska będzie właśnie takim krajem.
Jesteśmy Nowoczesnymi Patriotami, co oznacza, że chcemy łączyć, a nie dzielić.
Chcemy kochać, zamiast nienawidzić.
Chcemy szanować, a nie gardzić.
Chcemy budować, zamiast niszczyć.
Wolimy życzliwy uśmiech, niż hałaśliwość i krzyk.
Nowoczesny Patriotyzm to tętniące w nas poczucie zbiorowej odpowiedzialności.
Potrzebujemy go każdego dnia: w domu, w pracy, w rodzinie, w naszych małych i większych ojczyznach.
Nowoczesny Patriotyzm to nie bycie „lepszym” lub „gorszym” od innych.
To po prostu „bycie kimś”.
Żyjąc we wspaniałym kraju, z wyjątkową kulturą i niepowtarzalną historią opartą na wolności i tolerancji, oświadczamy się Tobie, Polsko.
Oświadczamy, że będziemy Cię kochać bez względu na wszystko.
Z zaangażowaniem we wspólne sprawy i rozsądkiem, który tak bardzo jest dziś potrzebny.
Poznań, 14 kwietnia 2016 r. W przeddzień uroczystej sesji Zgromadzenia Narodowego z okazji 1050-lecia Chrztu Polski
Nowoczesna Polska dla każdego
1.Dzieci i rodzina
2.Praca, podatki i emerytury
3.Pomoc społeczna
4.Edukacja i umiejętności
5.Zdrowie i profilaktyka
6.Kultura
7.Nauka i wynalazczość
8.Przedsiębiorczość i biznes
9.Innowacyjność
10.Finanse publiczne
11.Administracja i urzędy
12.Wymiar sprawiedliwości
13.Stanowienie prawa
14.Energetyka
15.Rolnictwo i rozwój wsi
16.Samorząd
17.Środowisko
18.Armia i obronność
19.Bezpieczeństwo wewnętrzne
20.Polska na świecie
1.BEZPIECZNA RODZINA
Polska należy do krajów Unii Europejskiej z najniższą dzietnością.
To wynik m.in. poczucia niepewności i braku bezpieczeństwa socjalnego młodych Polaków.
Dlatego będziemy wspierali polskie rodziny w wysiłku opiekowania się dziećmi i ich wychowania.
By zachęcić do posiadania dzieci, wprowadzimy kompleksowy program „Bezpieczna rodzina”, z udziałem młodzieży, kobiet, rodzin i seniorów.
1.Dzietność stanie się prawdziwym, a nie udawanym priorytetem rządu.
Wprowadzimy kompleksowe i przemyślane działania, które pozwolą pogodzić ambicje zawodowe i pracę z posiadaniem dzieci, zmniejszając obciążenia dla rodzin od urodzenia dziecka do jego wejścia w dorosłość.
2.Wszyscy rodzice będą mogli posłać dziecko do żłobka i przedszkola.
Samorządy otrzymają wsparcie finansowe dla tworzenia miejsc w żłobkach i innych form opieki nad małym dzieckiem –— zarówno na wsiach i w małych miasteczkach, jak i w dużych miastach
3.Wspólnie z samorządami wprowadzimy rozwiązania, dzięki którym młodych Polaków będzie stać na wynajęcie mieszkania po rozsądnej cenie.
Dzięki temu uzyskają stabilność i łatwiej będzie im podejmować decyzje o posiadaniu dzieci.
Zachęcimy firmy do budowy nowych mieszkań na wynajem, m.in. przyspieszając ich amortyzację.
Razem z rozwiązaniami na rynku pracy stworzy to zachęty do posiadania dzieci.
Pomożemy rodzinom w zakupie mieszkania, umożliwiając zwrot wkładu własnego i zapewniając gwarancje kredytowe.
4.Będziemy promowali formy zatrudnienia pozwalające na łączenie wychowywania dzieci z pracą zawodową.
Będziemy egzekwowali obowiązek płacenia takich samych wynagrodzeń na tych samych stanowiskach,
zwiększymy też część urlopu rodzicielskiego wyłącznie dla ojca.
Wydłużymy urlop, jeżeli rodzic podczas jego trwania pracuje na pół etatu, wprowadzimy też możliwość wspólnego urlopu rodzicielskiego przez pierwszy miesiąc po urodzeniu dziecka.
5.Rodziny w potrzebie dostaną większą pomoc finansową.
Zmienimy program zasiłków rodzinnych (500+), by nie trafiały do najbogatszych.
Nie zamierzamy likwidować tego programu, tylko zracjonalizować jego cele i ograniczyć nieuzasadnione świadczenia.
500+ powinno trafiać tylko do osób zatrudnionych, osoby niepracujące powinny otrzymywać podobne wsparcie na dzieci w ramach systemu pomocy społecznej.
6.Zmienimy zasady wyliczania zasiłków, na które skarżą się rodziny, zwłaszcza wielodzietne i mniej zamożne.
Nie będą już traciły całego zasiłku tylko dlatego, że ich dochody o kilka złotych przekroczyły limit.
Zadbamy, by system zasiłków aktywizował ludzi zawodowo, a nie zniechęcał ich do pracy.
7.Będziemy dążyli do zwiększenia aktywności zawodowej młodych kobiet.
Pomożemy rodzicom w powrocie do pracy po urlopach rodzicielskich poprzez promowanie podziału urlopu między oboje rodziców
oraz szeroko dostępne żłobki i przedszkola.
8.Pomożemy rodzinom, które chcą, ale nie mogą mieć dzieci.
Wprowadzimy szeroki program badań diagnozujących przyczyny niepłodności i działania pomagające je usunąć.
Przywrócimy publiczne finansowanie in vitro.
1,32 Tyle dzieci przypada na jedną kobietę w Polsce.
To jedna z najniższych wartości w Unii Europejskiej.
Wskaźnik dzietności we Francji wynosi 2,01; w Irlandii 1,94, w Wielkiej Brytanii 1,81, średnia dla UE to 1,58 (Eurostat 2014).
Przyjmuje się, że zastępowalność pokoleń zapewnia wartość wskaźnika powyżej 2,0.
9.Umożliwimy wszystkim zainteresowanym zawieranie związków partnerskich, tak jak jest to możliwe w większości państw Unii Europejskiej i w USA.
10.Zwiększymy ściągalność alimentów dzięki zmianom przepisów i kampaniom społecznym – by zmniejszyć trudy wychowania dzieci przez samotne matki.
Będziemy stanowczo przeciwdziałać przemocy wobec kobiet i dzieci.
11.Stworzymy Polakom na emigracji warunki do powrotu do kraju.
Mieszkania na wynajem czy programy w szkołach wyrównujące różnice programowe pomogą w podjęciu decyzji o przyjeździe z rodziną do Polski.
I n s p i r a c j e
Norwegia: powrót do pracy po urlopie rodzicielskim Rząd promuje zajmowanie się dzieckiem po urodzeniu przez oboje małżonków.
Pierwsze sześć tygodni urlopu przysługuje matce, kolejne dziesięć tygodni jest dla matki i dziesięć tygodni dla ojca.
Urlopu ojcowskiego nie może wykorzystać matka.
Pracodawcy ze związkami opracowują (dobrowolnie, ale powszechnie) gender equality plans.
2. WIĘKSZE DOCHODY, NIŻSZE PODATKI, PROGRAM „2000 WIĘCEJ”
Proponujemy zmiany na rynku pracy i w gospodarce, dzięki którym w osiem lat zarobki większości Polaków staną się realnie o 2000 zł wyższe, czyli wzrosną o 50 proc.
Podniesiemy płace minimalne tak, by nie powodowało to rozrostu szarej strefy.
Obniżymy podatki.
Wprowadzimy także projekty wspierające powstawanie miejsc pracy,
a młodym ludziom pomożemy w znalezieniu pierwszej pracy lub w rozwijaniu przedsiębiorczości.
1. Zmniejszymy podatki.
Jednocześnie zachowamy progresję podatku dochodowego (PIT), zmniejszając progi z 18 do 16 proc. i z 32 do 26 proc.
Docelowo – ale dopiero gdy pozwoli na to odbudowa finansów państwa po zbyt rozrzutnej polityce ostatnich lat – wprowadzimy podatek liniowy z wysoką kwotą wolną.
2.Każdy Polak, którego dochód po opłaceniu składki zdrowotnej jest poniżej minimum socjalnego, otrzyma zwrot podatku PIT.
3.Wprowadzimy płacę minimalną wynoszącą 50 proc. średniego wynagrodzenia w powiecie, w którym pracownik jest zatrudniony.
Zachęci to firmy do inwestowania w regionach o wysokim bezrobociu i niskich dochodach.
Samorządy będą aktywniej zabiegały o inwestorów i nowych mieszkańców.
4.Wprowadzimy rozwiązania pozwalające młodym łatwiej znaleźć pierwszą pracę –
zwolnimy ich częściowo ze składek na ubezpieczenia społeczne przez pierwsze dwa lata po ukończeniu edukacji.
Tanie mieszkania na wynajem zmniejszą obciążenia młodych rodzin.
5.Dorośli będą mogli łatwiej podnosić kwalifikacje, zwłaszcza umiejętności cyfrowe, by nadążać za rynkiem pracy.
Rozbudujemy system ulg dla pracodawców i dopłat do szkoleń dla pracowników.
Dzięki temu także osoby na późniejszym etapie kariery będą miały szanse na zatrudnienie.
6. Uniemożliwimy wykorzystywanie pracowników poprzez nadużywanie umów-zleceń zamiast podpisywania umów o pracę.
7.Zmienimy zasady ochrony pracowników przed zwolnieniem w okresie przedemerytalnym, by nie zniechęcały do zatrudniania osób starszych.
Polacy, którzy chcą dłużej pracować, by mieć wyższe emerytury, nie będą zmuszani do odchodzenia z pracy.
8. Zrównamy sumę stawki podatku od dywidendy i stawki podatku dochodowego dla firm CIT z wyższą stawką podatku PIT.
Dzięki temu podmioty gospodarcze będą równo traktowane bez względu na formę prawną.
9. Zmienimy przepisy dotyczące pracy młodzieży, żeby więcej osób mogło podejmować prace dorywcze i zdobywać doświadczenie zawodowe jeszcze w trakcie nauki.
10.Zmienimy filozofię systemu zamówień publicznych.
Przy państwowych i samorządowych przetargach znacznie ograniczymy pierwszeństwo kryterium ceny – wprowadzimy za to kryterium formy zatrudnienia pracowników.
To, co kupuje państwo, powinno być odpowiedniej jakości, a nie zawsze najtańsze.
Państwo nie może oszczędzać kosztem zatrudnionych na umowach cywilnoprawnych.
1,5 tylko tyle osób w wieku 20–64 (pracujących) będzie przypadało na jedną osobę w wieku 65+ (emeryta) w 2060 roku.
W 2014 roku na jedną osobę w wieku 65+ przypadało 4,2 osób w wieku 20 64.
To pokazuje jak dużym wyzwaniem ekonomicznym i społecznym będzie starzenie się społeczeństwa (Eurostat, UN World Population Prospects 2014)..
11.Żyjemy coraz dłużej, dlatego wiek emerytalny też musi być wyższy niż kiedyś.
Powinien wynosić 67 lat.
Kobiety i mężczyźni powinni nabywać prawa emerytalne w tym samym wieku.
12.Osoby rozpoczynające pracę nie będą objęte przywilejami emerytalnymi.
Zachowamy jednak wszelkie prawa nabyte dla osób, które rozpoczęły wcześniej pracę w zawodach objętych przywilejami emerytalnymi.
I n s p i r a c j e
Japonia: regionalna płaca minimalna Rada złożona z pracodawców, związków zawodowych i naukowców uzgadnia podział prefektur na 4 kategorie różniące się poziomem płac i kosztów życia.
Rada przedstawia rekomendacje zmian płacy minimalnej dla każdej z kategorii.
W każdej z prefektur w taki sam sposób swoje zalecenia przedstawia lokalna rada.
Na tej podstawie dyrektor lokalnego urzędu pracy w każdej z 47 prefektur ustala poziom płacy minimalnej.
3. POMOC SPOŁECZNA DOPASOWANA DO INDYWIDUALNYCH POTRZEB
Nowoczesne państwa troszczą się o obywateli racjonalnie i odpowiedzialnie.
W Polsce system pomocy jest nieskuteczny, bo niedopasowany do sytuacji potrzebującej osoby czy rodziny.
Dopiero gdy to nastąpi, stanie się realnym, a nie fikcyjnym sposobem na zmniejszenie nierówności społecznych.
Stworzymy długofalową strategię pomocy społecznej i troski o potrzebujących Polaków.
System mniej biurokratyczny, bardziej przejrzysty, zinformatyzowany, o jasnych regułach przyznawania różnych świadczeń.
System pomocy społecznej będzie stawiał na indywidualne rozpoznanie potrzeb każdej osoby lub rodziny, która znalazła się w potrzebie – i dopasowanie formy pomocy do sytuacji.
We wszystkich zasiłkach skończymy z niesprawiedliwą zasadą odbierania całego świadczenia po przekroczeniu granicy określonej w przepisach.
Rozszerzymy zasadę „złotówka za złotówkę” powodująca stopniowe zmniejszanie pomocy.
Program 500+ włączymy w ogólny system pomocy społecznej i wprowadzimy ograniczenie dochodowe.
Wsparciu finansowemu będzie w dużo większym stopniu towarzyszyła pomoc „asystentów rodziny”.
Zadbają o lepsze zrozumienie, jak pomóc w każdym konkretnym przypadku.
5.Zwiększymy pomoc niefinansową i dostęp do usług publicznych dla osób w najgorszej sytuacji materialnej.
Poprzez stypendia czy dożywianie pomoc będziemy kierowali przede wszystkim do dzieci w niezamożnych rodzinach.
6. Rodzinom opiekującym się niepełnosprawnymi, także dorosłymi, zapewnimy odpowiednie zasiłki i pomoc w łączeniu opieki z pracą.
Tym niepełnosprawnym, którzy chcą pracować, zapewnimy możliwość zdobycia kwalifikacji.
Wprowadzimy zasadę, że wszystkie usługi finansowane z pieniędzy publicznych muszą być dogodnie dostępne dla osób niepełnosprawnych.
7. Wprowadzimy jednolity system orzekania o niepełnosprawności, by zapewnić większą przejrzystość i mniej biurokracji.
8. Zachęcimy wszystkich pracujących do dodatkowego ubezpieczenia się na emeryturę.
Wprowadzimy w tym celu Powszechne Pracownicze Programy Emerytalne, do których pracownicy będą przystępowali automatycznie z możliwością rezygnacji z tego ubezpieczenia.
19,8 mld Tyle wynosi suma zgromadzonych środków w ramach Funduszu Rezerwy Demograficznej (dane na koniec 2015).
Fundusz miał być buforem bezpieczeństwa dla emerytur przyszłych pokoleń.
Tymczasem zgromadzone dotychczas środki pozwolą na zabezpieczenie wypłat emerytur przez okres… roku.
I n s p i r a c j e
Węgry: edukacja dzieci z ubogich rodzin To od kilkunastu lat jeden z kluczowych elementów węgierskiej polityki społecznej.
Od 2005 r. działa program „W drodze” oferujący niezamożnym uczniom stypendia i dwie godziny tygodniowo opieki mentorskiej (mentorzy wynagradzani są na podstawie osiągnięć podopiecznych).
Od 2000 r. Działa Program Rozwoju Talentów – umożliwia uczniom z biedniejszych regionów kraju udział w zajęciach, na których poznają oni metody efektywnego uczenia się i odkrywają swoje predyspozycje naukowe.
Działają też specjalne akademiki przeznaczone dla młodzieży z najbiedniejszych rodzin.
Węgry traktują poważnie edukację jako narzędzie wyrównywania szans: jednym z kryteriów przyznawania świadczeń rodzicielskich jest frekwencja dziecka w szkole.
Od 2010 r. Przekroczenie limitu 50 godzin nieobecności nieusprawiedliwionych równoznaczne jest ze wstrzymaniem wypłat zasiłków.
4. RÓWNE SZANSE DLA KAŻDEGO DZIECKA
Każde polskie dziecko powinno mieć takie same szanse na życiowy sukces.
Gdy w tej roli zawodzi państwo, rosną nierówności społeczne.
Dlatego ważna jest jakość edukacji.
Zadbamy, by każde dziecko, niezależnie od miejsca zamieszkania i zamożności rodziców, mogło rozwinąć swój talent I zdobyć dobre wykształcenie.
Wysoki poziom szkół publicznych i niepublicznych oraz szeroki dostęp do przedszkoli wyrówna szanse wszystkich dzieci.
Zadbamy o to, by system edukacji był stabilny, a nie ciągle się zmieniał wywołując chaos i niepewność dla rodziców, uczniów i samorządów.
Stworzymy przewidywalne i stabilne ścieżki edukacji.
Rodzice dzieci od trzeciego roku życia będą mogli wysłać je do przedszkola, niezależnie od tego, gdzie mieszkają i jakie mają dochody.
Rodzic będzie mógł wybrać przedszkole, także na terenie sąsiedniej gminy.
Pięciolatki obowiązkowo będą objęte wychowaniem przedszkolnym – by w tym ważnym dla dziecka okresie rozwijać jego talenty i wyrównywać szanse edukacyjne.
Wprowadzimy zmiany w systemie edukacji, by szkoła przygotowała dzieci do życia, a nie tylko do egzaminów.
Uczniowie w większym stopniu będą się uczyli pracy w zespole i umiejętności praktycznych – współpracy, odpowiedzialności czy rozwiązywania problemów.
Edukacja położy nacisk na uczenie logicznego i niezależnego myślenia oraz kreatywność.
Będzie rozwijać też umiejętności techniczne i manualne, nie tylko akademickie.
Zmodyfikujemy podstawy programowe, by nauczyciele mieli czas także na pracę w grupach, naukę przez doświadczeni i rozwijanie pasji uczniów.
Każde dziecko będzie mogło nauczyć się dobrze posługiwać językami obcymi.
Podniesiemy jakość edukacji językowej w szkołach poza dużymi ośrodkami miejskimi, udostępniając im pieniądze na zajęcia dodatkowe.
Dofinansujemy wymianę zagraniczną uczniów.
Wprowadzimy ogólnopolski program nauki języka angielskiego: więcej godzin nauki, klasy dwujęzyczne w szkołach ponadpodstawowych, oparcie edukacji na mówieniu i podział na grupy pod względem zaawansowania.
Dzieci, które nie mogą liczyć na wystarczające wsparcie rodziców w edukacji i opiece, otrzymają pomoc w szkole.
We wszystkich szkołach stworzymy świetlice środowiskowe.
Rządowo-prywatny system stypendiów dla najzdolniejszych dzieci wesprze talenty, które mogłyby nie mieć szansy na rozwinięcie.
Stworzymy system pracy z dziećmi ze szczególnymi potrzebami edukacyjnymi, także wybitnie uzdolnionymi akademicko, sportowo lub artystycznie.
Szkoła będzie rozwijać umiejętności cyfrowe.
Wprowadzimy naukę kodowania i podstawy programowania w szkołach podstawowych.
Postawimy na doskonalenie zawodowe nauczycieli informatyki.
Upowszechnimy bezpłatne e-podręczniki jako uzupełnienie tradycyjnych książek.
Wprowadzimy powszechny system profilaktyki przeciwdziałania przemocy i agresji w szkołach, postawimy na kształtowanie wrażliwości i tolerancji u dzieci.
Rozszerzymy pomoc psychologiczno- -pedagogiczną w szkole.
Zmienimy Kartę nauczyciela, by można było premiować najlepszych nauczycieli i zwalniać słabych, a także zróżnicować pensum zależnie od przedmiotu.
Wprowadzimy przejrzyste metody awansu nauczycieli, premiując finansowo najlepszych.
Zbudujemy szkolnictwo zawodowe związane z lokalnym rynkiem pracy.
Postawimy na sprawdzony system kształcenia w systemie dualnym (w szkole i w przedsiębiorstwie).
Nie będziemy zamykać drogi do studiów wyższych uczniom szkół technicznych.
Wszyscy uczniowie i rodzice będą objęci indywidualnym doradztwem zawodowym w szkole.
Zniesiemy finansowanie religii w szkole ze środków publicznych.
Jesteśmy zwolennikami sześciu lat jako obowiązkowego wieku szkolnego, ale pozostawimy rodzicom decyzję, czy chcą odłożyć edukację dziecka o rok.
1,35 mld Tyle rocznie pieniędzy z naszych podatków przeznaczane jest na naukę religii w szkołach.
To głownie koszty etatów około 30 tysięcy księży i katechetów (za wyliczeniami inicjatywy Świecka Szkoła 2015).
I n s p i r a c j e
Singapur: podnoszenie kompetencji nauczycieli
Dyrektorzy szkół są przenoszeni między placówkami.
Najlepsi z nich pomagają „stanąć na nogi” szkołom mającym kłopoty.
Państwo dba o wysoki poziom kształcenia w całym kraju.
Każdy nowy nauczyciel pracuje pod opieką mentora – bardziej doświadczonego kolegi, który pomaga mu wdrożyć się do zawodu i dostarcza mu informacji na temat jego mocnych stron oraz popełnianych błędów.
Jakość pracy nauczycieli podlega corocznej ocenie.
Najlepsi mogą liczyć na premie oraz możliwość udziału w elitarnym kursie dyrektorów szkół.
5. ZMNIEJSZYMY KOLEJKI DO LEKARZY
Dotychczasowe rządy, w tym obecny, nie miały odwagi i chęci, by poprawić ochronę zdrowia.
Zdrowie obywateli nigdy nie było traktowane jako inwestycja, ale koszt, który trzeba ograniczać.
Efekt to kolejki do lekarzy i specjalistów, rosnące koszty i chaos.
Polacy nie chcą, by bez końca reformować system ochrony zdrowia, lecz by wreszcie to zrobić.
W centrum powinien się znaleźć pacjent, jak najdłużej zdrowy dzięki dobrej opiece i profilaktyce.
Priorytetem jest zmniejszenie kolejek i zapewnienie dostępu do nowoczesnych terapii przywracających zdrowie.
Polacy nie mogą czekać po kilka miesięcy do specjalistów, a na niektóre operacje nawet kilka lat.
Zmniejszymy kolejki dzięki kompleksowym zmianom w systemie, obejmującym jego organizację, cyfryzację i finansowanie.
Państwo wydaje na zdrowie obywateli za mało, a inwestycje w zdrowie dają największy zwrot.
Połączymy budżety zdrowia i świadczeń społecznych z tytułu choroby, by przywracać chorym zdrowie i pracę, a nie wciąż ciąć koszty i świadczenia.
Nadamy wysoką rangę profilaktyce zdrowotnej.
Będziemy z całą energią zapobiegać chorobom, w tym najczęściej dotykającym Polaków.
Położymy nacisk na opiekę i edukację od najmłodszych lat, regularne przeglądy zdrowia oraz dbałość o zdrowie i kondycję na każdym etapie życia.
Doprecyzujemy tzw. koszyk świadczeń.
Przetniemy dramatyczną praktykę taniego leczenia, która oznacza drogie państwo i niemożliwe do oszacowania koszty społeczne.
Usuniemy z koszyka terapie nieskuteczne, nieefektywne czy wręcz szkodliwe.
Każdy będzie wiedział dokładnie, co i w jakim terminie mu się należy, a za co musi zapłacić sam.
Przywrócimy pacjentom konstytucyjne prawo do wyboru na własny koszt terapii, która nie jest objęta koszykiem, utrzymując prawo do współfinansowania tego świadczenia ze środków publicznych.
Stworzy to także podstawy do rozwoju ubezpieczeń dodatkowych,
które wyrównają rażące nierówności pomiędzy bogatymi i biednymi, a także zasilą system dodatkowymi pieniędzmi.
Celem placówki medycznej powinno być wyleczenie pacjenta, a nie stosowanie procedur.
Dlatego wprowadzimy ich rozliczanie z efektów leczenia, a nie zakontraktowanych usług
Dodatkowo wprowadzimy model finansowania wszystkich etapów ochrony zdrowia – profilaktyki, leczenia, rehabilitacji – przez jednego płatnika.
By poprawić jakość usług medycznych, wprowadzimy nowoczesne i efektywne zarządzanie placówkami medycznymi.
Zadbamy o równość podmiotów publicznych i niepublicznych w zakresie finansowania, zarządzania i odpowiedzialności.
Mapy potrzeb zdrowotnych będą dotyczyły potrzeb chorych, a nie grup interesu.
Dostosujemy strukturę szpitali i ich ofertę medyczną do potrzeb starzejącego się społeczeństwa.
Starszemu pokoleniu należy się odpowiednia i godna opieka.
Będziemy wspierać różnorodne formy opieki środowiskowej w miejscu zamieszkania pacjenta.
Zadbamy o osoby przewlekle chore i starsze.
Prowadzenie całościowej opieki nad pacjentami ułatwi wprowadzenie Elektronicznej Karty Ubezpieczenia Zdrowotnego.
Dzięki niej lekarze będą mogli koordynować opiekę nad pacjentem prowadzoną przez wielu specjalistów, a każdy pacjent będzie miał pełny dostęp do historii przebytych chorób.
Zmniejszy to liczbę nietrafionych leków, a zwiększy skuteczność terapii.
NFZ działał źle, bo jest monopolistą.
Wprowadzimy konkurencję między funduszami, by skończyć z dyktatem jednego płatnika.
Pacjent powinien mieć wybór, kto zarządza jego leczeniem.
Powołamy nadzór, który będzie zapewniał sprawiedliwy podział środków i równy dostęp do świadczeń.
Zwiększymy zakres kompetencji lekarzy podstawowej opieki zdrowotnej w opiece nad pacjentem.
Odciążymy lekarzy od biurokracji, by zajmowali się leczeniem, a nie wypełnianiem dokumentów.
Podniesiemy wynagrodzenia pielęgniarkom i lekarzom rezydentom, by zatrzymać groźny trend zmniejszenia się ich liczby.
Wprowadzimy standardy warunków pracy i wynagradzania w ochronie zdrowia.
Chorzy nie będą zmuszani do rezygnacji z zakupu leków z powodów finansowych.
Wprowadzimy zwrot wydatków na leki, gdy pacjent w ciągu roku przekroczy ich określony limit.
14.Wprowadzając zmiany, nie będziemy się kierować ideologią, ale skutecznością leczenia i dobrem pacjenta.
Dlatego zezwolimy m.in. na terapię leczniczą marihuaną i przywrócimy finansowanie in vitro.
15. Wprowadzimy obowiązek pokrywania kosztów akcji ratowniczych przez osoby nieodpowiedzialne, np. pijane lub będące pod wpływem narkotyków.
16.Skończymy z tolerancją dla nieprzestrzegających zasad profilaktyki zdrowotnej na koszt innych obywateli.
Zmniejszymy zaś wysokość składki zdrowotnej dla osób stosujących się do zaleceń lekarskich, poddających się regularnym przeglądom zdrowotnym, nieuzależnionych od tytoniu, alkoholu i innych używek.
5,4 Liczba pielęgniarek na 1000 mieszkańców w Polsce.
To jeden z najniższych wskaźników w Europie.
Średnio w UE ten wskaźnik jest niemal 2 razy wyższy – 9,8 pielęgniarek przypada na 1000 mieszkańców.
W Wielkiej Brytanii na każdy 1000 mieszkańców przypada ok.
10 pielęgniarek, z kolei w Norwegii około 15 (za danymi Naczelnej Rady Pielęgniarek i Położnych 2015).
I n s p i r a c j e
Holandia: profilaktyka zdrowia Rząd rozwija programy nastawione na leczenie najpowszechniejszych chorób oraz poprawę zdrowia populacji o mniejszej oczekiwanej długości życia (gorzej wykształconej) oraz osób starszych.
Rozwinięte są edukacja i promocja zdrowego stylu życia, zwłaszcza w szkołach.
Priorytetem rządu jest zapewnienie obywatelom bezpiecznego otoczenia i warunków pracy
oraz szerokiego dostępu do infrastruktury sportowej (sport i zdrowie podlegają jednemu ministerstwu), do bezpiecznej i zdrowej żywności.
Rząd korzysta także z narzędzi e-health, przeciwdziałając nałogom i otyłości i promując dostęp do informacji o profilaktyce.
6. WYZWOLIMY TWÓRCZĄ ENERGIĘ
Kultura określa jakość życia w wymiarze intelektualnym, społecznym i materialnym.
Jej charakter współdecyduje o rozwoju gospodarczym i społecznym, poziomie dobrobytu i zadowolenia z życia.
Polacy są twórczy i kreatywni, a polska kultura – silna i wyrazista.
Rozwijanie kultury i dostępu do niej oraz troska o dziedzictwo kultury stanie się jednym z priorytetów państwa, na równi ze zdrowiem czy edukacją.
Dzięki temu wzmocnimy wolność, niezależność myślenia i poczucie wspólnoty.
Kultura stanie się jednym z priorytetów rozwojowych państwa, a nie tylko kosztem.
Kultura wyzwala bowiem energię twórczą i buduje wspólnotę obywateli.
Będziemy wzmacniali niezależność kultury i jej twórców kultury – w tym materialną – zapobiegali pauperyzacji kultury i jej komercjalizacji.
Kultura nie będzie obiektem cenzury, narzędziem walki ideologicznej i politycznej czy polityki historycznej.
Polityka w dziedzinie kultury będzie opracowywana wspólnie ze środowiskami kultury.
Państwo będzie wspierało lekcje przedmiotów artystycznych w szkołach.
Rządowy program „Talent start” – wyławiania talentów w dziedzinie kultury i przyznawania im stypendiów –— da możliwość rozwoju szczególnie uzdolnionym dzieciom, obejmując kilka tysięcy z nich i wzmacniając ich szanse na światowy sukces artystyczny.
Zapewnimy łatwiejszy dostęp obywateli do dóbr kultury i nauki oraz do zasobów kultury.
Na specjalnych portalach zostaną udostępnione utwory, do których prawa autorskie mają media publiczne oraz filmy, które były współfinansowane ze środków publicznych –— po określonym czasie od ich wyprodukowania.
Dostępne będą w ten sposób także książki, szczególnie lektury, czasopisma naukowe oraz dobra muzeów i galerii finansowanych ze środków publicznych.
Wprowadzimy wzorowany na szwedzkim program promocji czytelnictwa i rozwoju sieci bibliotek – także jako lokalnych centrów kultury.
Większe czytelnictwo podnosi poziom edukacji i dobrostanu społecznego, a także rozwoju.
Wprowadzimy regulacje dotyczące organizacji i prowadzenia tzw. dużych instytucji kultury.
Ich powoływanie i funkcjonowanie uzyska trójstronne wsparcie finansowe –— z budżetu centralnego (środki Ministerstwa Kultury), regionu (urzędy marszałkowskie) oraz miasta czy gminy.
Wprowadzimy regulacje dotyczące organizacji i prowadzenia tzw.  dużych instytucji kultury.
Ich powoływanie i funkcjonowanie uzyska trójstronne wsparcie finansowe –— z budżetu centralnego (środki Ministerstwa Kultury), regionu (urzędy marszałkowskie) oraz miasta czy gminy.
Poprawimy zarządzanie w instytucjach kultury, przyjmiemy nową ustawę o organizowaniu i prowadzeniu działalności kulturalnej.
Zapewni ona większą autonomię prowadzącym te instytucje z zagwarantowanym budżetem na czas sprawowania funkcji i mechanizmem egzekwowania i weryfikowania wysokości dotacji od organów prowadzących.
Zadbamy o zróżnicowane finansowanie instytucji i projektów kultury, by poprawić jej jakość i zwiększyć niezależność.
Przedsiębiorcy będą mogli przeznaczać 1 proc. CIT na kulturę, dzięki czemu zwiększy się rola prywatnych pieniędzy w promocji kultury.
Przyjmiemy ustawę o sponsoringu, by poprawić stabilność finansową instytucji kultury.
Będziemy zachęcali samorządy do wprowadzenia mechanizmów wspierających niezależne projekty kulturalne w budżetach obywatelskich i do różnicowania mechanizmów finansowania kultury,
m.in. preferencyjnych stawek za wynajem pomieszczeń w zamian za działania w dziedzinie kultury skierowane do lokalnej społeczności.
Zwiększymy dbałość o estetykę przestrzeni publicznej, wprowadzając mechanizmy współpracy administracji z projektantami i artystami.
Będziemy zachęcali gminy do wprowadzenia rad ds. estetyki czy funkcji plastyka miejskiego.
Będziemy promowali programy mikrograntów w samorządach, które pozwolą na łatwiejsze wspieranie inicjatyw kulturalnych i społecznych Polaków, zwiększających więzi lokalne i pogłębiających tożsamość.
Ułatwimy korzystanie z budżetu obywatelskiego na projekty kulturalne.
Będziemy wspólnie z samorządami i organizacjami pozarządowymi tworzyli klimat do popularyzacji kultury w mediach, szczególnie publicznych.
Będziemy także zachęcali Polaków do współuczestnictwa w kulturze i wyrażania osobowości poprzez kulturę oraz do odkrywania i szanowania dziedzictwa kulturalnego.
Media publiczne zostaną odpartyjnione i objęte rzeczywistym nadzorem obywatelskim.
Wprowadzimy transparentne przetargi na najbardziej wartościowe utwory i produkcje.
By zagwarantować wysokiej jakości treści informacyjne i kulturalne, mediom publicznym zostaną postawione konkretne wymagania programowe i zapewnione odpowiednie finansowanie
37% Taki odsetek Polsków zadeklarował przeczytanie przynajmniej 1 książki w 2015 roku.
Tylko 8 proc Polaków deklaruje się jako czytelnicy intensywni, czyli czytający 7 lub więcej książek rocznie.
Do zakupu książki innej niż podręczniki szkolne w 2015 roku przyznało się jedynie 26% Polaków (Biblioteka Narodowa 2016).
I n s p i r a c j e
Szwecja: program promocji czytelnictwa W Szwecji działa szeroki dostęp do darmowych książek i system wsparcia publicznego dla bibliotek.
Biblioteka to miejsce, gdzie można nie tylko wypożyczyć książkę.
Jest ośrodkiem kultury, organizuje się w nich otwarte kursy i szkolenia oraz spotkania z ludźmi kultury.
W 2007 r. w Szwecji żadnej książki nie przeczytało 13 proc. respondentów, w 2013 r. odsetek osób nieczytających wyniósł 9 proc.
7. UCZELNIE NA ŚWIATOWYM POZIOMIE
Poziom polskiej nauki jest bardzo wysoki.
Niestety, sposób organizacji uniemożliwia pełne wykorzystanie jej potencjału.
Uczelnie zbyt często kształciły w oderwaniu od rynku pracy.
Niskie wynagrodzenia młodych pracowników nauki zmuszały ich do szukania pracy za granicą albo poza wyuczonym zawodem.
Chcemy to zmienić, by naukowcy rozwijali wiedzę w Polsce, tu tworzyli wynalazki i uzyskiwali patenty.
1.Studenci i ich rodzice będą mieli pełną wiedzę o wartości wykształcenia na uczelni, którą chcą wybrać.
Będziemy mierzyli jakość kształcenia szkół wyższych, pokazując, jak szybko po zakończeniu danej uczelni można znaleźć pracę i za jakie wynagrodzenie.
2.Rozwiniemy powszechny system stypendialny dla studentów z mniej zamożnych rodzin.
Koszty utrzymania są dzisiaj ogromną przeszkodą dla wielu młodych ludzi, którzy chcą się uczyć.
3.Zwiększymy znaczenia praktyk i staży na poziomie szkół wyższych, by ich absolwenci byli w pełni gotowi do podjęcia pracy po zakończeniu nauki.
Nauka na ostatnich latach powinna być tak zorganizowana, by młodzież mogła łączyć pracę z edukacją.
4.Państwowe uczelnie wyższe podzielimy na prowadzące badania naukowe i edukację, lub samą edukację.
Do tego podziału dostosowany będzie system oceny wymagań i finansowania uczelni oparty na jakości.
5.Naukowcy będą mogli specjalizować się w trzech obszarach: badaniach podstawowych, kształceniu i popularyzacji oraz tworzeniu i komercjalizacji wynalazków.
Zasady oceny i awansu będą oparte na tym podziale.
6.Jawne będą recenzje i oceny wniosków zgłaszanych do Narodowego Centrum Nauki i Narodowego Centrum Badań i Rozwoju.
7.Młodym pracownikom nauki osiągającym najlepsze wyniki tak zwiększymy wynagrodzenia, by zachęcić ich do zaangażowania się w działalność naukową.
8.Postawimy na transparentne i merytoryczne konkursy na stanowiska naukowo-dydaktyczne na uczelniach publicznych.
9.Zadbamy o autonomię uczelni – finansową, organizacyjną i naukową.
10.Będziemy wspierali uczelnie w mniejszych ośrodkach, wykorzystując kulturotwórczą rolę nauki.
Jednocześnie będziemy tworzyli zachęty do łączenia się uczelni i tworzenia silnych ośrodków naukowych.
11.Zagwarantujemy odpowiednie finansowanie dobrym ośrodkom akademickim lub naukowym.
12.Zadbamy o to, by przynajmniej jedna polska placówka awansowała do pierwszej dwusetki uczelni światowych.
Dziś dwie najlepsze plasują się w piątej setce.
13.Wysokość dotacji dla uczelni państwowych musi uwzględniać zarówno poziom naukowy, jak i oferowaną jakość kształcenia.
O jakości kształcenia powinna m.in.
stanowić dostępność kadry dla studentów, liczebność grup oraz stosunek wymiaru godzin laboratoryjnych czy konwersatoryjnych do wykładowych.
14.Rolą szkolnictwa wyższego jest też popularyzacja nauki.
Przeznaczymy pieniądze z budżetu na tworzenie kursów internetowych przez uczelnie, organizowanie festiwali naukowych, zajęć dla młodzieży szkolnej czy uniwersytetów trzeciego wieku.
I n s p i r a c j e
USA: informacja o wartości wykształcenia
Na początku 2013 r. Departament Edukacji USA uruchomił serwis College Scorecard.
Zbiera on informacje pomocne w wyborze dobrej uczelni.
Zainteresowani mogą porównywać m.in. koszty studiów, jakość danego kursu czy prognozowane dochody po ukończeniu studiów.
Amerykańska administracja zakłada, że lepsze dopasowanie uczelni dla przyszłych studentów to nie tylko szansa na lepszą karierę dla nich, ale też oszczędności dla państwa
(m.in. przez większą konkurencję między uczelniami, a także bardziej efektywne wykorzystanie programów stypendialnych i subsydiowanych kredytów studenckich).
Oprócz rządowego serwisu, w niektórych stanach istnieją osobne instytucje, które zbierają i publikują pogłębione dane o zarobkach absolwentów miejscowych uczelni.
2 Liczba polskich uczelni notowanych w rankingu szanghajskim, czyli liście 500 najlepszych uczelni świata.
Obie uczelnie (Uniwersytet Warszawski i Uniwersytet Jagielloński) znalazły się w 2016 r. dopiero w piątej setce zestawienia.
8.DOBRE WARUNKI DLA PRZEDSIĘBIORCZOŚCI
Siłą napędową gospodarki jest przedsiębiorczość i zdolności tysięcy Polaków.
Wszyscy chcemy, by rozwijali swoje możliwości w kraju, a nie za granicą.
Dlatego będziemy usuwali bariery przedsiębiorczości i pilnowali, by zaradnym Polakom nikt nie podcinał skrzydeł.
Zmniejszymy ograniczenia biurokratyczne i prawne.
Wprowadzimy mechanizmy wzmacniające małe i średnie firmy, w tym rodzinne.
1. Po wielu latach dyskusji i prób uprościmy wreszcie przepisy, by firmy – zwłaszcza małe i średnie –— nie musiały tracić czasu i nerwów.
Każdy będzie mógł prowadzić działalność gospodarczą w ramach zrozumiałych, prostych, przejrzystych i przewidywalnych przepisów.
Wprowadzimy Konstytucję podatkową i jednolitą ustawę o swobodzie działalności gospodarczej.
2. Ograniczymy o połowę koszty administracyjne polskich firm, radykalnie zmniejszając ilość czasu na wywiązanie się z obowiązków informacyjnych wobec władz, poddawanie się kontroli lub podejmowanie innych czynności wymaganych przez przepisy.
Szczególnie mali i średni przedsiębiorcy będą mogli wreszcie skupić się na rozwijaniu działalności, a nie codziennej mitrędze biurokratycznej
3.Dokonamy przeglądu systemu podatkowego i jego korekty, by nadmierne obciążenia nie dusiły rozwoju firm.
Obniżymy stawkę CIT do 16 proc., by firmy większą część zysków mogły przeznaczać na inwestycje.
Wprowadzimy też zasadę szybszej amortyzacji, promując inwestycje polskich przedsiębiorstw.
Zlikwidujemy podatki, które nie mają sensu, np. podatek obrotowy w handlu.
4.Wprowadzimy zasadę wiążącej interpretacji podatkowej, która będzie dostępna także dla małych i średnich firm, a nie jak obecnie tylko dla największych.
Pozwoli to uniknąć patologicznej sytuacji, w której ten sam przepis może być różnie interpretowany w różnych urzędach skarbowych.
5.Znacznie ograniczymy liczbę rutynowych kontroli firm, zwiększając jednocześnie ich skuteczność.
6.Wprowadzimy „urząd pierwszego kontaktu” i asystenta przedsiębiorcy, który w jego imieniu prowadzi sprawy w relacji z urzędami.
Przedsiębiorca będzie wzywany do dostarczania tylko dokumentów, które są przez niego tworzone.
Dokumenty wytwarzane przez inne instytucje będą przesyłane elektronicznie między urzędami.
Wnioski o zaświadczenia urzędowe będzie można bezpłatnie ściągnąć z jednej strony internetowej – www.firma.gov.pl.
7.Zmniejszymy czas oczekiwania na decyzje.
Maksymalny czas weryfikacji dokumentów przez urzędnika będzie wynosił siedem dni, a maksymalny czas wydawania decyzji – 14 dni (z wyjątkiem decyzji niestandardowych, np. wymagających ekspertyz i badań).
8.Ograniczymy możliwość prowadzenia kontroli skarbowych w nieskończoność.
Fakt wszczęcia kontroli nie będzie zawieszał biegu terminu przedawnienia.
9.Dokonamy przeglądu prawa regulującego ramy działania mikroprzedsiębiorstw.
Zlikwidujemy mechanizmy regulacyjne zniechęcające je do dalszego wzrostu.
10.Zmniejszymy liczbę potrzebnych zezwoleń, koncesji oraz regulacji zawodów i branż.
Tam gdzie to możliwe, będziemy odchodzić od licencji zezwalających na działalność na rzecz dobrowolnej certyfikacji.
11.Wprowadzimy programy edukacyjne zwiększające wiedzę polskich firm na temat zarządzania oraz sukcesji – wzmacniające polskie przedsiębiorstwa oraz zwiększające szanse na ich pozostanie w rękach rodziny w razie sukcesji.
12.Polscy przedsiębiorcy będą silniej wspierani przez dyplomację gospodarczą.
Małe i średnie firmy otrzymają know-how, porady prawne i ekonomiczne oraz nowe platformy nawiązywania kontaktów potrzebnych do ekspansji międzynarodowej.
13.Wprowadzimy uproszczoną księgowość dla firm z obrotami rocznymi do 1,2 mln euro, by prowadzenie rachunków mniejszych firm było dużo łatwiejsze.
34 Tyle dni według badania Doing Business 2016 poświęca przeciętny polski przedsiębiorca na samą biurokrację podatkową (34 dni, czyli 271 h).
Średnia dla OECD to 177 h.
W Estonii liczba ta wynosi 81 h, Irlandii 82 h a w Danii – 130 h.
I n s p i r a c j e
Wielka Brytania: pomocne urzędy Rejestracja firmy odbywa się przez internet.
Większość spraw można załatwić przez internet lub przez telefon.
Urzędnicy nastawieni są na wsparcie przedsiębiorcy: pomagająprzejść przez obowiązkowe regulacje, znaleźć finansowanie lub szkolenia.
Brytyjski rząd szczególnie wspiera początkujących przedsiębiorców.
Właściciel firmy nie płaci ZUS, gdy jego działalność nie przynosi jeszcze dochodów.
Młody przedsiębiorca ma możliwość założenia firmy na próbę.
9. WZMOCNIMY ROZWOJOWE BRANŻE
Polska nie może pozostawać montownią i zapleczem korzystającym z taniej siły roboczej.
Dziś zamożność budują innowacje, wiedza i dobre pomysły.
Jesteśmy twórczy, przedsiębiorczy i dobrze wykształceni.
Polacy udowadniają to, pracując i odnosząc sukcesy w najbardziej wymagających środowiskach i branżach świata.
By było to możliwe także w Polsce, potrzebne jest stworzenie warunków dla twórczych Polaków do rozwijania swoich pomysłów i przedsięwzięć, w nauce i w firmach u siebie w kraju.
Zwiększymy udział wydatków na badania i rozwój przynajmniej do 2 proc. PKB, a docelowo do średniej UE.
Uruchomimy mechanizmy, by stopniowo zwiększać udział inwestycji prywatnych w wydatkach na badania i rozwój.
Wzorem Holandii, Belgii czy Wielkiej Brytanii zwolnimy z podatku od 40 do 60 proc.
przychodów z komercjalizacji własnego wynalazku.
3.Wprowadzimy ulgi inwestycyjne dla firm współpracujących z nauką, nawet do 80 proc kosztów na badania i rozwój odliczanych od wyniku finansowego brutto.
Ulgę będzie można r zliczyć w okresie pięciu-dziesięciu lat, a niepowodzenie nie spowoduje braku możliwości o liczenia.
Wynalazcy będą mieli realne szanse na wdrożenie innowacji.
Zwiększymy publiczne finansowanie dla najbardziej ryzykownych faz prac badawczo-rozwojowych – tzw. dowodu koncepcji.
Skoncentrujemy finansowanie w najbardziej obiecujących obszarach, jak technologie cyfrowe i telekomunikacyjne, zdrowie, biotechnologie, farmaceutyki, przemysł lotniczy, przemysł i inżynieria materiałowa.
Powołamy publiczno-prywatne fundusze finansujące wczesne fazy wdrożenia, z kilkuletnim horyzontem inwestycyjnym, na wzór rozwiązań belgijskich.
Zmienimy sposób wydatkowania środków z Narodowego Centrum Badań i Rozwoju na projekty, by skutkowały wdrożeniami nowych usług lub produktów.
Zwiększymy udział zagran cznych recenzji wniosków i przeznaczymy część finansowania projektu na refundację kosztów wdrożeń, a nie tylko badań.
W ramach programu modernizacji armii zadbamy o rozwiązania, które włączają do realizacji kontraktów zbrojeniowych innowacyjne polskie firmy i rozwijają ich potencjał innowacyjny.
Zmienimy podejście administracji do ryzyka przy wykorzystaniu funduszy unijnych na projekty badawczo-rozwojowe.
Instytucje publiczne zostaną zachęcone do zaakceptowania wyższego ryzyka nieosiągnięcia zakładanego rezultatu.
Rozwój innowacyjnej gospodarki będzie opierał się nie na dotacjach unijnych, ale przede wszystkim na krajowych systemach wsparcia.
Dotacje będą bardziej ukierunkowane na inicjowanie rozwoju, a nie na realizację projektów skutkujących nieproduktywnymi inwestycjami.
Rozwiniemy promocję eksportu i wsparcie dla ekspansji zagranicznej polskich firm produkujących innowacyjne produkty i usługi.
Wzmocnimy dyplomację gospodarczą, by wzmacniać markę polskich produktów i Polski w świecie.
Będziemy wzmacniać istniejący ekosystem start-upów – sieć inkubatorów, akceleratorów, funduszy seedowych oraz venture capital,
a także powstawanie innych rozwiązań (np. crowdfundingowych) wspierających powstawanie i rozwój nowych firm, a także rozwijać rynek kapitałowy i jego instytucje.
Będzie to stwarzać coraz lepsze warunki do rozwijania przedsiębiorczości młodych osób, zwłaszcza w innowacyjnych branżach, jak ICT, chemia czy biotechnologia.
I n s p i r a c j e
Korea Południowa: innowacje dzięki dobrej edukacji Korea od lat jest krajem zajmującym najwyższe miejsca w rankingach innowacyjności.
Za klucz do sukcesu uważa się duży udział wysoko rozwiniętego przemysłu w PKB oraz wysoki poziom szkolnictwa wyższego.
Wsparcie ze strony państwa obejmuje kredyty, ulgi podatkowe oraz szeroko zakrojoną dyplomację gospodarczą z naciskiem na promocję rodzimych marek.
Podstawą sukcesu jest promowanie ścisłych kierunków w szkolnictwie wyższym — ok. 38 proc.  absolwentów kończy kierunki o charakterze ścisłym.
Średni nakład PKB na badania i rozwój wynosi 4,15 proc., co plasuje Koreę Południową w ścisłej światowej czołówce.
W 2013 r. było to ok. 70 mld dol.
10. KONIEC BEZMYŚLNEGO ZADŁUŻANIA PAŃSTWA
Każda rodzina wie, że trudno żyć na kredyt.
Zdrowe finanse publiczne są podstawowym warunkiem, by osiągnąć poziom życia i bezpieczeństwa, z jakiego cieszą się mieszkańcy krajów Europy Zachodniej.
Zwiększają także odporność gospodarki na kryzysy globalne i regionalne.
Zadbamy o to, by nieodpowiedzialne rządy nie zadłużały nadmiernie państwa i doprowadzimy do zerowego deficytu budżetowego.
1. Wprowadzimy do konstytucji zapis o zbilansowanym budżecie.
Konstytucyjny hamulec długu, sprawdzony w Niemczech, będzie gwarancją, że politycy nie będą już więcej prowadzić polityki na kredyt.
Dzięki temu Polska będzie trwale zabezpieczona przed wpadnięciem w spiralę niewypłacalności.
Zdrowe finanse państwa będą sprzyjały szybszemu wzrostowi gospodarki i zwiększeniu jakości świadczeń publicznych.
2.Radykalnie zmniejszymy skalę oszustw VAT – wprowadzając elektroniczny system ewidencji płatności.
Wprowadzimy obowiązkową e-fakturę.
Będziemy stanowczo uderzać w szarą strefę, zwłaszcza w branży paliwowej, spirytusowej, hazardowej i tytoniowej.
Będziemy zachęcali do transakcji bezgotówkowych, by eliminować nadużycia.
3.Obniżymy i ujednolicimy podatek VAT.
Początkowo wprowadzimy dwie stawki, 10 proc. i 20 proc., a docelowo jedną na poziomie 16-18 proc.
Uszczelni to system podatkowy i zwiększy skuteczność administracji podatkowej.
4.Pomoc państwa będą otrzymywali tylko najbiedniejsi i potrzebujący, a nie wszyscy niezależnie od poziomu dochodów.
Pomoc ma aktywizować zawodowo osoby, które mogą pracować, a nie zniechęcać je do zatrudnienia.
5.Polacy nie będą dopłacali do nierentownych państwowych firm, takich jak niektóre kopalnie.
Znacząco ograniczymy liczbę nadmiernie uprzywilejowanych przedsiębiorstw i marnotrawstwo publicznych pieniędzy.
Zmniejszymy liczbę firm państwowych.
Ograniczymy listę firm strategicznych, ważnych dla stabilności gospodarki i bezpieczeństwa państwa.
Wszystkie pozostałe będą całkowicie sprywatyzowane, w szczególności działające w sektorze węglowym i energetycznym.
6.Odpolitycznienie gospodarki wymaga też sprzedaży przez Skarb Państwa udziałów w firmach częściowo sprywatyzowanych.
Państwowe pozostaną podmioty strategiczne i wysokiej użyteczności publicznej, jak część sektora energetycznego czy Lasy Państwowe, wodociągi, szpitale kli iczne, szkoły i uczelnie publiczne.
7.Co cztery lata będziemy przeprowadzali kompleksowe przeglądy wydatków publicznych.
Będą obejmowały poprawę efektywności i celowości wydatków państwa oraz możliwych oszczędności.
Wyniki przeglądów będą dostępne dla wszystkich obywateli i dyskutowane podczas specjalnej debaty w Sejmie.
8.Informacja o wydatkach państwa i ich konsekwencjach będzie upubliczniania w sposób zr zumiały i dostępny dla obywateli.
9.Elementem dbałości o finanse państwa będzie troska o bezpieczeństwo finansowe kolejnych pokoleń.
Będziemy zasilali i chronili Fundusz Rezerwy Demograficznej, by pieniądze tam zgromadzone nie były wydawane na bieżące potrzeby budżetowe.
10.Zadbamy lepiej o bezpieczeństwo finansowe następnych pokoleń.
Będziemy zasilali i chronili Fundusz Rezerwy Demograficznej, by pieniądze tam zgromadzone nie były przeznaczane na bieżące potrzeby.
25,8 tys. Tyle w złotych wynosił we wrześniu 2016 r. dług publiczny Polski w przeliczeniu na 1 mieszkańca (dane FOR).
I n s p i r a c j e
Niemcy: hamulec długu Publicznego
W 2009 r.  w niemieckiej konstytucji umieszczono tzw. hamulec długu – zasadę ograniczającą zadłużanie się państwa.
Od 2016 r. Deficyt strukturalny budżetu federalnego nie może przekroczyć 0,35 proc. PKB.
Od 2020 r.  budżety landów będą musiały być zrównoważone.
Hamulec można zawiesić w sytuacji ekstremalnych trudności gospodarczych lub politycznych decyzją parlamentu.
Niezbędne jest wtedy jednak przedstawienie planu spłaty nadmiarowego długu.
W 2015 r. Niemcy osiągnęły nadwyżkę budżetową, w 2016 r. planowana jest równowaga budżetowa.
11. SZYBKA I SPRAWNA ADMINISTRACJA
Państwo i administracja są źle zorganizowane.
Jakość usług świadczonych przez państwo obywatelom wymaga poprawy.
Wprowadzimy zasady good governance – dobrego rządzenia i zarządzania.
Złożą się na nie sprawdzone praktyki i metody, które pozwolą sprawniej i skuteczniej zarządzać państwem za te same pieniądze.
Wprowadzimy e-administrację i jasne zasady odpowiedzialności urzędników.
Mamy prawo do dobrej, rzetelnej i sprawnej administracji, która sprawnie i bezstronnie rozstrzyga nasze sprawy.
Zadbamy o to, by administracja działała w ramach i na podstawie prawa, jej procedury były jasne i przejrzyste, a warunki rozstrzygania – równe dla wszystkich.
Obywatel będzie miał pozycję silniejszą niż urzędnik – wprowadzimy bezwzględną zasadę rozstrzygania wątpliwości w sporach z urzędem na korzyść obywatela.
Zadbamy o wysokie standardy merytoryczne i niezależność polityczną administracji.
Ograniczymy upartyjnienie urzędów i partyjny nepotyzm.
Przepustką do stanowisk państwowych będą konkursy i wysokie kompetencje, a nie przynależność partyjna oraz powiązania polityczne i rodzinne.
Administracja będzie efektywna, racjonalna i skuteczna.
Mniejszy, ale sprawniejszy i bardziej zmotywowany aparat skuteczniej załatwi sprawy obywateli.
Wprowadzimy zasady rozliczania urzędników z ich działań oraz jasne i przejrzyste procedury we wszystkich obszrach.
Kluczową wartością będzie przejrzystość kryteriów i mechanizmów podejmowania decyzji.
Jednym ze sposobów na zmniejszenie zatrudnienia w administracji będzie połączenie poboru składek oraz podatków w ZUS i urzędach skarbowych, by się nie dublowały.
Zlikwidujemy urzędy wojewódzkie oraz część agencji i urzędów państwowych.
Ograniczymy liczbę ministerstw i wiceministrów.
Będziemy rozwijać sprawną e-administrację.
Stanie się ona narzędziem, dzięki któremu każdy uzyska łatwy dostęp do usług publicznych.
Nie można wydawać miliardów złotych na programy internetowej administracji, z których nikt nie korzysta.
Jedna platforma cyfrowa powinna łączyć dotychczasowe funkcjonalności, jak e-podatki, e-zdrowie czy e-sąd.
Wprowadzenie cyfrowego dowodu osobistego, w formie karty i w formie mobilnej (mID), umożliwi łatwy dostęp do wszystkich usług publicznych i rozwiąże problem ograniczonego dostępu do podpisu elektronicznego.
Będziemy dążyli do wprowadzenia otwartego rządu – zasady, że obywatel ma dostęp do wszystkich danych i informacji tworzonych przez jednostki administracji i jest włączany w procesy podejmowania decyzji.
Otwarty rząd będzie dzielił się wiedzą z obywatelami, a urzędnicy będą ich traktowali jak partnerów, a nie petentów.
Część wynagrodzenia urzędników zostanie uzależniona od jakości pracy – zwłaszcza w instytucjach najważniejszych dla obywateli, jak urzędy pracy, edukacja czy wymiar sprawiedliwości.
Zmotywuje to najlepszych urzędników i podniesie jakość pracy.
Chcemy zachęcać zdolne i wykształcone osoby do pracy w administracji i ciągłego jej udoskonalania.
Zmienimy język komunikacji i pism urzędowych.
Muszą być proste i zrozumiałe dla każdego.
Zniesiemy przestarzały obowiązek meldunkowy.
Rolę baz meldunkowych przejmie istniejący rejestr adresowy podatników.
Docelowo wszystkie informacje będą przekazywane obywatelom przez e-administrację.
Zmienimy filozofię systemu zamówień publicznych.
Ograniczymy znaczenie kryterium ceny.
Wprowadzimy dodatkowe kryteria, w tym formy zatrudnienia pracowników oraz jakości zamawianych produktów i usług.
Poprawimy nadzór nad inwestycjami ze środków publicznych.
To, co kupuje państwo, powinno być na odpowiednim poziomie, a kontrakty — – wspierać rodzime firmy.
Wraz z korpusem urzędników będziemy dążyć do wypracowania etosu pracy sprawnego urzędnika – tworzenia sprawnej, silnej i skutecznej administracji, która jest przyjazna ludziom.
200 Tyle różnego rodzaju druków, sprawozdań, deklaracji i innych pism musi każdego roku wypełnić i zanieść do urzędu statystyczna polska firma (Grant Thornton 2015)
I n s p i r a c j e
Estonia: e-państwo w praktyce Dowód osobisty ma chip umożliwiający elektroniczne podpisywanie się.
Cyfrowe usługi publiczne są szeroko dostępne: obejmują m.in. rejestrację firmy, głosowanie w wyborach, rozliczenie podatku, kontakt ze służbą zdrowia czy szkołą.
Cyfrowo pracują ministerstwa, policja, samorząd Tallina, ochrona zdrowia, opieka społeczna, rejestry, księgi wieczyste i wiele innych instytucji.
System opiera się na zaufaniu obywateli do rządu, ale też na dotkliwym karaniu urzędów czy instytucji, które próbują sięgnąć po nienależne im informacje (np. policjanci inwigilujący obywateli bez uzasadnionych podejrzeń).
12. STABILNY PORZĄDEK USTROJOWY SĄDOWNICTWA
Urzędy nierzadko podejmują złe decyzje, ochrona praw konsumentów i pracowników jest niewystarczająca,
a nieprawidłowości np. przy reprywatyzacji pokazały, że nie każdy jest równy wobec prawa.
W wielu przypadkach obywatele zbyt długo czekają na wyroki sądów.
Sprawiedliwość nie jest dobrem powszechnym.
Sprawnie działający, niezależny wymiar sprawiedliwości to fundament praw i wolności obywateli, podstawa państwa i gwarant stabilności gospodarczej.
Dlatego zadbamy o prawo przyjazne Polakom i zreformujemy wymiar sprawiedliwości.
Wprowadzimy stabilny porządek ustrojowy sądownictwa, by zapewnić zagwarantowaną w konstytucji niezależność wymiaru sprawiedliwości od polityki, a obywatelom – konstytucyjne prawo do bezstronnego sądu.
Dokonamy przeglądu praw obywatela, konsumenta i pracownika, wzmacniając tam, gdzie to potrzebne, mechanizmy ich ochrony, zwłaszcza w dziedzinie prawa konsumenckiego, prawa pracy oraz decyzji administracyjnych.
Skutkiem afer i nieprawidłowości w tych obszarach musi być poprawa stanowienia i stosowania prawa.
Wprowadzimy mechanizmy zobowiązujące urzędy i instytucje do bardziej aktywnego działania, tak by wyprzedzać zagrożenia praw konsumenckich i obywatelskich,
a także szybko reagować, gdy pojawią się sygnały nieprawidłowości, takich jak afera Amber Gold, afera SKOK-ów czy dzika reprywatyzacja itp.
Odpolitycznimy i uniezależnimy prokuraturę – oddzielimy ją od Ministerstwa Sprawiedliwości i zapewnimy jej niezależny budżet.
Wprowadzimy mechanizmy zabezpieczające niezależność prokuratorów.
Zapewnimy Prokuratorowi Generalnemu możliwość kształtowania właściwej polityki karnej i skutecznego ścigania przestępstw.
Wzmocnimy ustawową ochronę obywateli zgłaszających nadużycia łamania prawa przez urzędników.
Przyjmiemy ustawę o ochronie tzw. sygnalistów –— osób, które sygnalizują nieprawidłowości w urzędach, firmach i instytucjach.
Sądy będą bardziej przyjazne dla obywatela.
Będziemy promowali mediacje i pozaprocesowe metody rozwiązywania sporów.
Wraz ze środowiskiem sędziowskim wypracujemy i wprowadzimy zmiany reformujące sądy.
Skrócimy czas oczekiwania na wyroki, by procesy nie przeciągały się latami.
Dostosujemy liczbę sędziów i referendarzy sądowych do potrzeb wynikających z liczby spraw wpływających do sądów.
Każdy sędzia będzie miał asystenta, by usprawnić i przyspieszyć postępowanie.
Wprowadzimy skuteczny monitoring czasu trwania postępowań pod kątem obciążenia sądów i sędziów, tworząc także regulacje, które umożliwią przekazywanie spraw innym, mniej obciążonym, jednostkom.
Zezwolimy na ustanowienie zastępstw sędziów długotrwale nieobecnych w pracy.
Zadbamy o prowadzenie przez Ministerstwo Sprawiedliwości polityki budżetowej, która umożliwi właściwe zaspokojenie potrzeb kadrowych – by sędziowie i referendarze sądowi mogli wypełniać zadania wymiaru sprawiedliwości.
By odciążyć sędziów, niektóre sprawy będą rozpoznawane przez inne podmioty – np. notariuszy w przypadku wpisów do ksiąg wieczystych czy nakazów w postępowaniu upominawczym.
Zadbamy o zapewnienie sądom właściwych warunków technicznych oraz rozwiązań technologicznych, a także o przygotowanie kadr sędziowskich.
Stworzymy regulacje dotyczące kształcenia aplikantów, by w pełni wykorzystać ich potencjał.
Wprowadzimy trwałe rozwiązania, które zapewnią pracownikom administracyjnym sądów możliwość stałego podnoszenia kwalifikacji, a także podwyższenie poziomu wynagrodzeń.
W ten sposób zachęcimy wysoko wykształconą kadrę do pracy w wymiarze sprawiedliwości.
2 Miejsce zajmuje Polska w ranking kosztów utrzymania sądownictwa w relacji do PKB (0,5 proc. PKB) wśród wszystkich krajów UE.
Więcej za sądownictwo płaci tylko Bułgaria – 0,7 proc. PKB.
Ale relatywnie wysokie wydatki przekładają się na dopiero 10 pozycję wśród krajów UE w rankingu czasu oczekiwania na rozwiązanie sporów cywilnych i handlowych (Eurostat 2016).
I n s p i r a c j e
USA: ochrona sygnalistów Amerykańskie prawo od kilku dekad chroni sygnalistów (whistleblower), czyli osoby,które w dobrej wierze zgłaszają informacje o nieprawidłowościach.
Ich odpowiednio wczesne ujawnienie minimalizuje koszty społeczne.
Zgłoszenia mogą dotyczyć m.in. łamania prawa, marnotrawstwa środków, zagrożeń dla środowiska naturalnego lub zdrowia publicznego.
Prawo nakazuje dużym firmom i organizacjom m.in. utrzymywanie anonimowej linii telefonicznej i pionu odpowiedzialnego za etykę.
Pozwala to ich pracownikom na ujawnianie nieprawidłowości w taki sposób, by zagwarantować im nienaruszalność.
Za ujawnienie nieprawidłowości, które mogłyby mieć szczególnie poważne konsekwencje dla interesu publicznego, przewidziane są nagrody ze specjalnego funduszu.
13. KONIEC ZŁEGO PRAWA I „UKŁADÓW” WŁADZY
Prawo jest w Polsce tworzone byle jak.
Wprowadzimy rozwiązania wzmacniające pozycję obywatela,
stworzymy większe możliwości wpływania przez ludzi na sprawowanie władzy
i wzmocnimy mechanizmy kontroli rządzących.
Najważniejsze projekty dotyczące Polaków – w ochronie zdrowia, edukacji, mieszkalnictwie, nauce, energetyce, transporcie czy rozwoju regionalnym – będą prowadzone w ramach wieloletnich programów strategicznych.
Zagwarantujemy ich długoterminowe finansowanie.
Powołamy Rządowy Ośrodek Studiów Strategicznych,
który w konsultacjach z obywatelami i organizacjami pozarządowymi będzie przygotowywał analizy, strategie i wytyczne dotyczące zmian w najważniejszych obszarach działania państwa.
Będziemy zachęcać partie do prawdziwego, a nie udawanego dialogu i zainteresowania realnymi problemami obywateli.
Wzmocnimy regulacje w tym zakresie.
Zmienimy zasady finansowania partii: do każdej wpłaconej złotówki przez osobę prywatną zostanie dołożona złotówka wsparcia publicznego.
Dzięki temu finansowanie partii będzie uzależnione od stałego poparcia obywateli.
Zakażemy partiom płacenia za reklamy z pieniędzy publicznych.
Wprowadzimy ustawę regulującą działanie partyjnych ośrodków analiz.
Przyjmiemy stosowaną w Kanadzie zasadę, że przyjęcie nowej ustawy musi oznaczać likwidację innej, by prawo było upraszczane, a nie komplikowane.
Wprowadzimy obowiązkową ocenę skutków regulacji – nie tylko przed ich wprowadzeniem, ale także po nim.
Opinie obywateli będą uwzględniane w tworzeniu prawa.
Wprowadzimy obowiązkowe konsultacje przy projektowaniu ustaw,
upowszechnimy wysłuchania publiczne,
wprowadzimy rozbudowane mechanizmy obywatelskiego uczestnictwa.
Wprowadzimy ograniczenie liczby kadencji władz wykonawczych pochodzących z wyboru do dwóch, by zapobiegać powstawaniu lokalnych sitw.
Starostowie w powiatach i marszałkowie w województwach będą wybierani w wyborach bezpośrednich.
Wprowadzimy wspólnie z organizacjami pozarządowymi projekty edukacyjne, które zwiększą świadomość Polaków dotyczącą mechanizmów działania państwa i instytucji publicznych.
Będziemy wspierać programy dążące do zwiększenia aktywności obywatelskiej i zachęcające do udziału we władzy, a zwłaszcza programy rozwijające kompetencje lokalnych liderów społecznych.
Wprowadzimy możliwość głosowania przez Internet, co będzie sprzyjać aktywności obywatelskiej i uczestnictwu we władzy.
I n s p i r a c j e
Kanada: przeciwdziałanie nadmiernej biurokracji Działa reguła „jeden za jeden”: każda nowa ustawa musi powodować likwidację jednej starej.
Uzyskane rezultaty (w tym oszczędności finansowe) są corocznie ogłaszane przez rząd.
Rząd stosuje także zasadę „small business lens” – w każdej regulacji biznesowej musi być wyszczególniony jej koszt dla małego biznesu oraz metody jego zminimalizowania.
Rząd ogłasza plany zmian w regulacjach z dwuletnim wyprzedzeniem (!).
Według szacunków ekspertów w pierwszych dwóch latach funkcjonowania tego rozwiązania przyniosło ono oszczędności dla biznesu rzędu 22 mld dol. Oraz 290 tys. roboczogodzin.
4 Tyle godzin potrzebowałby poświęcić przedsiębiorca lub obywatel, by być na bieżąco ze wszystkimi zmianami w prawie.
W żadnym innym kraju UE rzeczywistość prawna nie jest tak chwiejna i nieprzewidywalna jak w Polsce (Grant Thornton 2015).
14.BEZPIECZNA I TANIA ENERGIA
Bezpieczeństwo energetyczne jest jednym z największych wyzwań dla gospodarstw domowych, przemysłu i gospodarki.
By nie stracić dostępu do źródeł energii i by ceny pozostały na przyjaznym poziomie, potrzebujemy zmiany myślenia o energetyce.
Musimy się otworzyć na zmiany światowych trendów w wykorzystywaniu nowych źródeł i nośników energii oraz stosowaniu nowych technologii jej wytwarzania.
1.Opracujemy i wdrożymy – potrzebną od wielu lat, ale nigdy nieopracowaną na poważnie – spójną, długofalową strategię energetyczną, która uwzględni uwarunkowania krajowe i międzynarodowe.
2.Zagwarantujemy tworzenie stabilnych oraz przewidywalnych regulacji dla energetyki.
Wzmocnimy warunki do budowy sprawnej infrastruktury energetycznej w Polsce.
3. Będziemy stopniowo decentralizować rynek energetyczny, wdrażając ideę tzw. energetyki rozproszonej, w której źródła wytwarzania energii są zlokalizowane w pobliżu jej odbiorców,
struktura tych źródeł jest dostosowana do lokalnych potrzeb,
a zastosowane technologie się uzupełniają.
4.Postawimy świadomie i konsekwentnie na dywersyfikację źródeł energii, by ograniczyć korzystanie z paliw kopalnych i wspierać efektywność energetyczną.
Odnawialne źródła energii będą miały taki udział w energii jak średnia w Unii Europejskiej.
5.Dzięki temu będziemy oddychali czystym powietrzem, a jakość środowiska się poprawi.
Zanieczyszczenie w miastach zmniejszy wspieranie rozwoju miejskich sieci ciepłowniczych zasilanych ciepłem ze źródeł produkujących energię elektryczną w wysokosprawnej kogeneracji,
dopłaty do wymiany pieców i instalacji na ekologiczne i oszczędne
oraz termoizolacja budynków i oszczędzanie energii.
6.Stworzymy warunki zachęcające miasta do budowy infrastruktury dla samochodów o napędzie elektrycznym.
Będziemy promowali tzw. piąte paliwo – oszczędność energii, nakładając na urzędy i instytucje publiczne obowiązek stosowania technologii energooszczędnych.
7.Struktura energetyki opartej na węglu nie sprzyja konkurencyjności i stabilizacji cen energii dla odbiorcy.
Będziemy dążyć do wprowadzenia do polskiego miksu energetycznego różnych źródeł.
Uważamy, że w polskim systemie jest miejsce dla każdej technologii.
Udział poszczególnych źródeł nie może zachwiać stabilnością i przewidywalnością systemu – po stronie kosztów, ilości energii i jej jakości.
8.Szanujemy każdego obywatela i chcemy mu zapewnić komfort dostępu do energii elektrycznej i ciepła.
Chcemy umożliwić rozwój źródeł prosumenckich, rozproszonych i inwestycji w inteligentną sieć.
Dzięki temu odnawialne źródła energii będą działały sprawnie i bezpiecznie.
9.Zaangażujemy się w tworzenie wspólnej polityki energetycznej Unii Europejskiej.
Tylko dzięki odpowiedniemu zróżnicowaniu źródeł energii, oszczędności i solidarności państw członkowskich uda się skutecznie zapewnić bezpieczeństwo energetyczne Polski i całej Unii Europejskiej.
10. Szanujemy złoża i zasoby, którymi dysponuje Polska, dlatego stworzymy strategię wykorzystywania surowców.
Nie musimy ich wszystkich spalać w celach energetycznych.
Z myślą o przyszłości będziemy wykorzystywać inne odnawialne, nisko- i zeroemisyjne źródła energii.
Będziemy dążyć do zapewnienia gospodarce i obywatelom długookresowego, swobodnego dostępu do nośników energii pierwotnej.
Oznacza to potrzebę większej dywersyfikacji źródeł energii w oparciu o zróżnicowane nośniki oraz zabezpieczenie jej dostawy.
259 Liczba rejestracji samochodów o napędzie elektrycznym w Polsce w całym 2015 r.
Dla porównania, w tym samym okresie liczba rejestracji samochodów elektrycznych w Holandii wyniosła 43 441 sztuk, a w Niemczech 23 481 sztuk (ACEA 2016).
I n s p i r a c j e
Norwegia: promocja samochodów elektrycznych W 2015 r.
Norwegia osiągnęła pułap rejestracji 50 tys. samochodów elektrycznych, co stanowi ok. 2,6 proc. Wszystkich rejestracji.
W 2016 r. na każdy tysiąc mieszkańców przypadało 21,5 samochodów elektrycznych (14 razy więcej niż na największym rynku motoryzacyjnym świata – USA).
Jednocześnie Norwegia posiada 6,5 tys. ogólnodostępnych stanowisk ładowania pojazdów elektrycznych (w Polsce w 2016 r. było ich 51).
Państwo wspiera rozwój elektrycznego transportu prywatnego.
Zakup samochodu elektrycznego jest zwolniony z 25 proc. podatku VAT, użytkownicy takich pojazdów są zwolnieni z opłat rejestracyjnych oraz korzystają z szeregu innych ulg, takich jak darmowe parkowanie w centrach miast,
darmowe przejazdy płatnymi odcinkami dróg
oraz możliwość poruszania się własnym samochodem po buspasach.
15.POSTAWIMY NA POLSKĄ ŻYWNOŚĆ
Rolnictwo należy do obszarów najważniejszych dla każdego państwa.
Jego efektywność decyduje o bezpieczeństwie żywnościowym, ważnym dla samowystarczalności.
Będziemy dążyli do zwiększenia efektywności rolnictwa, które może stać się jednym z kół zamachowych rozwoju i jedną z kluczowych specjalizacji polskiej gospodarki.
Planujemy też działania, które podniosą jakość życia na wsi.
Polacy mieszkający w mniejszych miejscowościach i na wsi nie mogą być traktowani jak obywatele drugiej kategorii.
Wprowadzimy kompleksowy Program Rozwoju Wsi – podnoszenia jakości polskiego sektora rolnego i życia na terenach wiejskich.
Będziemy wspierać rozwój gospodarstw produkcyjnych – o sprzedaży powyżej 50 tys. zł rocznie.
Rolnicy, którzy je prowadzą, będą otrzymywali dopłaty obszarowe, takie jak w krajach „starej Unii”.
Będziemy wspierali grupy producenckie w tworzeniu infrastruktury, sfinansujemy koszty prowadzenia przez nie rachunkowości.
Jednocześnie gospodarstwa produkcyjne staną się płatnikami VAT, a ich właściciele zostaną objęci obowiązkowymi ubezpieczeniami od ryzyka rynkowego.
Właściciele gospodarstw powyżej 300 ha zostaną także objęci powszechnym systemem ubezpieczeń społecznych.
Będziemy dążyć do zwiększania efektywności w rolnictwie i zwiększania powierzchni gospodarstw rolnych.
W ciągu dziesięciu lat średnia wielkość gospodarstwa w Polsce wzrośnie z dziesięciu do 20 ha.
W tym celu sprywatyzujemy ziemie z zasobów Agencji Nieruchomości Rolnych z bezwzględnym prawem pierwokupu i ulgą dla obecnych dzierżawców.
By zapobiec spekulacji ziemią, wprowadzimy 50-proc. podatek od zysku w razie sprzedaży nabytej ziemi wcześniej niż po 15 latach.
Wprowadzimy programy wspierające osoby pozbywające się małych, mało perspektywicznych gospodarstw rolnych, by mogły się odnaleźć w innych gałęziach gospodarki.
Gospodarstwa powyżej 300 ha będą mogły przejść na ogólne zasady płacenia podatków.
Mniejsze będą płaciły podatek rolny jak dotychczas.
Rozwiniemy, wspólnie z ekspertami i producentami, polskie specjalizacje rolne: przede wszystkim produkcję zdrowej, ekologicznej, wysokiej jakości, markowej żywności.
Wzmocnimy łańcuchy dystrybucji polskich produktów i mechanizmy wspierania ich eksportu.
Mieszkańcy wsi będą decydowali o tym, na co są przeznaczane pieniądze publiczne w miejscu, w którym mieszkają.
Służące temu fundusze sołeckie będą obowiązkowe.
Zapewnimy pieniądze na wsparcie gmin w tworzeniu uzgodnionych z mieszkańcami lokalnych strategii rozwoju.
Program Rozwoju Wsi zwiększy dostępność oferty kulturalnej i edukacyjnej, wspierając tworzenie filii domów kultury, klubów dziecięcych i bibliotek jako multimedialnych centrów informacji.
Szczególną uwagą obejmiemy jakość życia na wsi.
Będziemy szukać rozwiązań, które umożliwią znalezienie możliwości zarobkowych nisko wykwalifikowanym osobom mieszkającym na wsi.
I n s p i r a c j e
Dania: specjalizacja i wsparcie rolnictwa Duńskie rolnictwo charakteryzuje się dużymi rozmiarami gospodarst – w 2013 r. przeciętne gospodarstwo miało ponad 60 hektarów.
Pozwala to na większą specjalizację oraz zastosowanie nowocześniejszych technik produkcji rolnej i wykorzystanie w ten sposób efektów skali.
Duńska branża spożywcza cieszy się wsparciem państwa.
Aktywna dyplomacja gospodarcza pomaga promować rodzime marki spożywcze (Danish Crown – mięso, Arla – przetwory mleczne, Carlsberg – piwo),
a publiczne uniwersytety prowadzą badania nad nowymi technikami produkcji.
Władze współpracują też ze zrzeszeniami branżowymi, które popularyzują wiedzę wśród rolników.
10 Tyle hektarów ma średnia powierzchnia gospodarstwa rolnego w Polsce.
Wśród 28 krajów UE jest to 16 ha, w Niemczech 59 ha, w Czechach – aż 133 ha.
Niewielka powierzchnia gospodarstw rolnych jest głównym powodem niskiej produktywności polskiego rolnictwa (FOR 2016 na podstawie Eurostat 2013).
16. WZMOCNIMY SAMORZĄDY I ICH PRZEJRZYSTOŚĆ
To prezydenci, burmistrzowie i wójtowie oraz rady miast i gmin podejmują najważniejsze decyzje dotyczące codziennego życia mieszkańców.
Dlatego wzmocnimy samorządy zgodnie z zasadą „Trzy razy S”: samorządność, samodzielność, samofinansowanie.
Władze lokalne zyskają więcej niezależności i możliwości finansowania zadań, które państwo przekazuje im do realizacji.
Ale samorządy muszą też stać się bardziej przejrzyste.
Dlatego zwiększymy udział obywateli w podejmowaniu istotnych decyzji.
To oni wiedzą najlepiej, co trzeba poprawić w najbliższym otoczeniu.
Wierzymy w mądrość lokalnych wspólnot.
Dlatego wzmocnimy samorządy, by stały się silniejszymi gospodarzami w miastach, gminach i powiatach.
Samorządy zyskają prawo realizowania zadań publicznych, które nie są zastrzeżone dla innych władz, nawet jeśli nie są one wprost wskazane w przepisach.
Przesuniemy część zadań publicznych do jednostek samorządowych i umożliwimy im przekazywanie zadań organizacjom pozarządowym – np. związanych z ochroną zdrowia, pomocą społeczną, zwalczaniem bezrobocia, kulturą.
Wzmocnimy finansowo jednostki samorządu, zwiększając ich udział w podatku PIT i CIT.
Wprowadzimy zasadę, że każde przekazanie zadań samorządom będzie się wiązało z proporcjonalnym przekazaniem pieniędzy na dany cel.
Dzięki temu system finansowania poprzez subwencje i dotacje będzie zapewniał obywatelom dostęp do potrzebnych usług, a samorządy nie będą musiały dokładać do zadań zlecanych im przez rząd.
Wprowadzimy mechanizmy decentralizacji wydatkowania środków publicznych przez jednostki samorządu.
Będziemy dążyć do zwiększenia wpływu mieszkańców na kształt strategii rozwoju i budżetów miast i regionów: budżety obywatelskie, panele obywatelskie i inne metody wpływu na tworzenie strategii, finansowanie sołectw, rad osiedli i dzielnic.
Wprowadzimy rozwiązania finansowe, wspierające najważniejsze dla lokalnych społeczności kwestie, związane np. z ekologią, celami społecznymi czy kulturalnymi.
Samorządy muszą działać przejrzyście, by władza w miastach i gminach nie była zagarniana przez lokalne układy.
Będziemy dążyć do rozwiązań, które ułatwiają obywatelom uzyskanie pełnej informacji o decyzjach urzędników oraz ich przesłankach.
Większość informacji posiadanych przez samorządy stanie się jawna, by na tej bazie budować lepsze rozwiązania dla mieszkańców.
Ograniczenie liczby kadencji prezydentów i burmistrzów miast do dwóch przy wydłużeniu czasu trwania do pięciu lat zwiększy jakość zarządzania w miastach i gminach.
Podobne skutki przyniesie wprowadzenie ograniczenia liczby kadencji marszałków oraz wybór starostów i marszałków w wyborach powszechnych.
Zmiany przepisów, które mają duży wpływ na lokalne społeczności, będą poprzedzane pilotażem.
Nie będzie można ich wprowadzać bez dokładnej analizy skutków finansowych dla samorządów.
Ustawowo wzmocnimy pozycję radnych, by mogli skutecznie kontrolować władzę wykonawczą w samorządzie.
Obywatele w większym stopniu będą mogli brać udział w bieżącym sprawowaniu władzy –
poprzez konsultacje społeczne, budżety obywatelskie, wydzielone budżety dla dzielnic, osiedli czy sołectw.
Wprowadzimy obywatelską inicjatywę uchwałodawczą na poziomie samorządu.
W obecnej formie powiaty nie stymulują rozwoju społeczno-gospodarczego.
Zaproponujemy po konsultacjach ze środowiskiem samorządowym korektę systemu powiatowego –— co do ich wielkości, sposobu wyboru władz, finansowania i zakresu zadań.
Będziemy promować współpracę samorządów i wymianę doświadczeń w ramach Unii
oraz rozwijać ideę smart cities – inteligentnych miast, które dążą do pełnego wykorzystania swojego potencjału, łącząc dobre zarządzanie z rozwiązaniami technologicznymi i proekologicznymi, sprzyjającymi zrównoważonemu rozwojowi.
Będziemy także rozwijać modele demokracji współpracującej, sprzyjającej odzyskiwaniu przez mieszkańców wpływu na swoje miasta i gminy.
57 Taki odsetek Polaków uważa, że należy ograniczyć kadencję wójta, burmistrza i prezydenta do dwóch kadencji (CBOS 2015).
42 Tyle lat sprawuje swój urząd najdłużej urzędujący wójt w Polsce (gmina Wręczyca Wielka, województwo śląskie) Jest na stanowisku nieprzerwanie od 1974 r .
In s p i r a c j e
Wielka Brytania: fundusz społeczności lokalnej w Bradford Fundusz jest skierowany do zorganizowanych grup (stowarzyszeń sąsiedzkich, lokalnych organizacji pozarządowych).
Istnieje również specjalny fundusz przeznaczanyna publiczne inwestycje oraz projekty (społeczne, kulturalne, infrastrukturalne).
Środki są kierowane do najbiedniejszych dzielnic, gdzie mieszkańcy sami decydują, na co powinny zostać przeznaczone.
Inicjatywy finansowane przez fundusz są częścią programów miejskich.
Przykładowo w 2013 r. 900 tys. funtów z funduszu społeczności lokalnej trafiło na naprawę infrastruktury drogowej, aktywizację młodych obywateli z najbiedniejszych regionów miasta oraz wsparcie służby zdrowia.
17. CHCEMY ŻYĆ W ZDROWYM OTOCZENIU
Jakość życia nie wyraża się tylko w poziomie dochodów.
To także życie w dobrze zorganizowanym, czystym i przyjaznym otoczeniu,
dostęp do dóbr kultury
czy dobrze działający transport publiczny i infrastruktura.
Będziemy dbać o to, by Polacy żyli w środowisku, które jest naturalne, przyjazne i zdrowe i w którym możemy czuć się dobrze.
1. Będziemy dążyli do zwiększenia ochrony środowiska, jego racjonalnego kształtowania
i gospodarowania zasobami zgodnie z zasadą zrównoważonego rozwoju.
Będziemy przeciwdziałali zanieczyszczeniom, a także wprowadzali nowoczesne, nieuciążliwe dla środowiska rozwiązania i technologie.
2. Zadbamy o zachowanie w stanie niezmienionym szczególnie cennych elementów krajobrazu naturalnego i zasobów środowiska – lasów, puszczy, akwenów, obszarów unikatowych pod względem przyrodniczym i krajobrazowym.
3. W porozumieniu z lokalnymi społecznościami będziemy zwiększali powierzchnie parków narodowych.
Jednocześnie umożliwimy na tych terenach pozyskiwanie runa leśnego, ale poza rezerwatami ścisłymi.
4. Wzmocnimy ochronę brzegu morskiego i krajobrazu.
Rozbudujemy programy ochrony środowiska (w tym Natura 2000), zwalczania gatunków inwazyjnych oraz ochrony gatunków ginących.
5. Zwiększymy ochronę wód podziemnych i przyspieszymy budowanie zbiorników retencyjnych jako rezerwuaru wody pitnej.
Wzmocnimy działania przeciwpowodziowe w całej Polsce.
Zwiększymy kary dla trucicieli powietrza i wody.
6. Będziemy chronić klimat, w tym przeciwdziałać wysokim emisjom substancji szkodliwych oraz wspierać odnawialne źródła energii i prosumentów –— mikroźródła energii w domach i gospodarstwach domowych.
7. Wprowadzimy Krajowy program antysmogowy: monitorowanie zanieczyszczenia powietrza w miastach i działania na rzecz jego zmniejszenia.
Jego elementem będzie dbałość o stan zadrzewienia miast i mniejszych miejscowości.
Będziemy też zdecydowanie przeciwdziałać zaśmieceniu polskich miast i wsi oraz zwiększać skalę recyklingu.
8.Będziemy wzmacniać mechanizmy zrównoważonego transportu, w tym promować transport szynowy w miastach, a także dążyć do rozwijania ekologicznych środków transportu, zwłaszcza samochodów elektrycznych.
Wprowadzone przez nas regulacje finansowanie i kampanie społeczne obniżą udział najkosztowniejszego społecznie środka transportu, czyli prywatnego samochodu, a zwiększą najbardziej ekonomicznego – roweru, a także ruchu pieszego na małych odległościach, w dzielnicach i małych miastach.
9.Zadbamy o bezpieczną drogę do szkoły – wprowadzimy mechanizmy zachęcające samorządy do spowolniania ruchu na drogach lokalnych w terenie zabudowanym i tworzenie tras pieszo-rowerowych między terenami zabudowanymi.
Zwiększymy prawa pieszych.
10. Wysoka jakość życia to także dostęp do zdrowej, ale niedrogiej żywności.
Będziemy dążyli do wzmacniania produkcji żywności ekologicznej, pochodzącej z najbliższych okolic.
Wprowadzimy preferencyjne warunki dla lokalnych producentów żywności oraz kooperatyw spożywczych.
Zamierzamy wspierać rozwój niedrogich lokalnych jadłodajni i barów mlecznych, a także przeciwdziałać marnowaniu żywności, wprowadzając sprzyjające rozwiązania prawne.
11. Sposób traktowania zwierząt wpływa na stosunek do ludzi.
Będziemy chronili przed cierpieniem zwierzęta domowe i hodowlane, zabronimy tresury zwierząt w cyrkach.
12. Zachęcimy miasta i gminy do wprowadzania rozwiązań ułatwiających korzystanie z przestrzeni wszystkim mieszkańcom i mieszkankom, w tym osobom z niepełnosprawnością, seniorom i rodzicom.
13. Będziemy wspierać projektowanie miast z przyjaznymi terenami o zróżnicowanej funkcji z przestrzeniami publicznymi zamiast tworzenia tzw. sypialni.
Chcemy dążyć do ochrony zabytkowego charakteru dzielnic i osiedli przedwojennych oraz wprowadzić program ratowania zabytków i unikatowych przyrodniczo obszarów należących do samorządów.
7 polskich miast znajduje się w pierwszej „10” miast z najbardziej zanieczyszczonym powietrzem w Europie.
W pierwszej „50” europejskich miast, aż 33 pochodzą z Polski (WHO 2016).
I n s p i r a c j e
Dania: czyste powietrze dzięki innowacjom Dania jest uznawana za światowego lidera w dziedzinie innowacyjności w zakresie środowiska naturalnego.
Rocznie na prace badawczo-rozwojowe w zakresie ochrony środowiska państwo przeznacza ok. 130 mln euro.
Kolejne 600 mln euro na ten sam cel przeznaczają duńscy inwestorzy, co stanowi ok. 12 proc. całkowitych środków na badania i rozwój.
Do 2050 r. cała energia produkowana w Danii ma w pełni pochodzić ze źródeł odnawialnych.
Dzięki zastosowaniu nowoczesnych technologii z zakresu energii wiatrowej, systemów grzewczych oraz pełnej elektryfikacji transportu miejskiego do 2025 r.
Kopenhaga ma być miastem w pełni wolnym od emisji dwutlenku węgla.
18.REALNY WZROST BEZPIECZEŃSTWA
Rosną zagrożenia międzynarodowe, na które Polska musi odpowiedzieć sprawnym systemem obrony.
Realnym zagrożeniem w regionie jest dziś przede wszystkim nieprzewidywalna i agresywna postawa Rosji.
Będziemy prowadzili politykę zagraniczną i wewnętrzną, dzięki której Polacy nie tylko będą czuli się bezpiecznie, ale będą rzeczywiście bezpieczni.
Bezpieczeństwo Polski zależy przede wszystkim od realizacji międzynarodowych zobowiązań sojuszniczych, naszej pozycji w strukturach międzynarodowych – Unii i NATO – oraz zdolności polskiej armii do odstraszania agresorów.
Jedyną skuteczną odpowiedzią na zagrożenia jest wspólne działanie USA i Europy w ramach NATO przy politycznym i ekonomicznym wsparciu Unii Europejskiej.
Dlatego Polska będzie aktywnie budowała solidarność europejską i transatlantycką.
Tylko wtedy nasze działania mogą mieć realny potencjał odstraszenia i doprowadzić do zwiększenia liczebności i obecności rotacyjnej, a docelowo stałej, wojsk sojuszniczych w Polsce.
Tym celom posłuży też budowa stałych instalacji wojsk NATO w Polsce.
Odbudujemy wysoką reputację międzynarodową Polski, abyśmy byli postrzegani jako państwo podzielające te same wartości demokratyczne i prawne co nasi sojusznicy w NATO; kraj,
którego warto bronić i z którym warto współpracować.
Stawiamy na rozwój własnych sił zbrojnych, bo to na nich spoczywa główny ciężar obrony Polski.
Siły zbrojne powinny być dobrze wyszkolone, wyposażone, profesjonalnie dowodzone oraz apolityczne.
Dzięki temu będą gotowe nie tylko do bezpośredniej konfrontacji, ale też na wypadek nowego rodzaju zagrożeń, jak wojna hybrydowa bądź cybernetyczna.
Taka armia będzie najlepszym strażnikiem naszego bezpieczeństwa i wiarygodności sojuszniczej.
Zwiększymy docelowo liczbę żołnierzy zawodowych do 150 tys. i zwiększymy wydatki na obronność do co najmniej 2,3 proc. PKB.
Zwiększone wydatki na obronność skierujemy przede wszystkim na wzrost potencjału obronnego Polski i modernizację armii, a nie utrzymywanie armii urzędników.
Idea obroty terytorialnej została przez PiS niebezpiecznie wypaczona.
Nie może być ona prywatnym lub alternatywnym wojskiem, musi służyć wyłącznie obronności.
Obrona terytorialna powinna działać w ramach i jako uzupełnienie Wojska Polskiego oraz według jego procedur.
Ochotnicy powinni przejść obowiązkowe, wystandaryzowane testy osobowości, które wyeliminują osoby niestabilne i niezrównoważone.
Jako społeczeństwo jesteśmy w małym stopniu przygotowani na atak zewnętrzny.
Wraz z organizacjami pozarządowymi i samorządem będziemy zwiększać świadomość Polaków, by byli świadomi zagrożeń i znali potrzebne umiejętności: logistyczne, samoobrony, strzeleckie, pierwszej pomocy i inne.
Stawiamy na równowagę między wspieraniem rodzimego przemysłu zbrojeniowego a zakupem uzbrojenia najwyższej jakości i skuteczności od najlepszych producentów.
Potencjał polskich producentów trzeba wspierać transferem najnowocześniejszych technologii nabywanych w ramach zamówień modernizacyjnych.
Polski partner produkcyjny, cesja innowacyjnych rozwiązań, przeniesienie części produkcji do Polski powinno być normą w umowach z dostawcami zagranicznego sprzętu.
Będziemy domagać się od innych krajów NATO wypełnienia zobowiązań sojuszniczych, czyli przeznaczania na cele obronne 2 proc. ich PKB.
Jesteśmy zwolennikami rozmów z państwami Unii Europejskiej o stworzeniu wspólnych oddziałów reagowania w sytuacji zagrożenia.
800 Tyle jest przestarzałych czołgów w oddziale pancernym Sił Zbrojnych RP.
Ponad 300 czołgów to niespełniające współczesnych wymagań pola walki woozy o oznaczeniu modelowym T-72, które zostały włączone do służby w latach ’80 XX w (dane WNP).
I n s p i r a c j e
Wielka Brytania: dobrze wyszkolona armia Armia brytyjska jest obecnie uznawana za jedną z najsilniejszych jednostek wśród krajów europejskich.
Pomimo niewielkiej liczby żołnierzy (ok. 140 tys. osób) brytyjskie siły zbrojne zajmują czołowe pozycje w globalnych rankingach obronności.
O sile brytyjskiej obronności przesądza bardzo dobre wyszkolenie żołnierzy, profesjonalizm kadry oraz dostęp do najnowszych technologii z dziedziny obronności.
Special Air Services (SAS) jest jedną z najlepszych na świecie jednostek sił specjalnych.
19.LEPSZE PRZYGOTOWANIE DO SYTUACJI KRYZYSOWYCH
Największe zagrożenia dla obywateli są dziś w znacznej mierze niezależne od polityki wewnętrznej.
Dlatego państwo powinno być przygotowane na wydarzenia kryzysowe, jak klęski żywiołowe, katastrofy czy incydenty terrorystyczne.
Wzmocnimy system zapobiegania skutkom takich zdarzeń, jak i ich usuwania.
Zwiększymy bezpieczeństwo Polaków poprzez współpracę europejską
oraz poprawiając jakość działania obrony cywilnej i innych służb.
Do najpoważniejszych zagrożeń w Europie należy dziś terroryzm.
Będziemy dążyć do zmniejszenia ryzyk terrorystycznych,
angażując się w ścisłą koordynację służb granicznych, policji i służb specjalnych w ramach Unii Europejskiej.
Zwiększymy wymianę informacji między tymi służbami i zaangażujemy się w tworzenie wspólnej agencji ochrony granic.
Zaangażujemy się w stworzenie ogólnoeuropejskiego centrum działań antyterrorystycznych.
Zadbamy też o przyjęcie w Polsce odpowiedzialnej ustawy antyterrorystycznej, której celem nie będzie nadmierna inwigilacja obywateli, ale ochrona ich bezpieczeństwa.
Dołożymy starań, by obywatele czuli się bezpieczni w tracie klęsk żywiołowych i innych wydarzeń nadzwyczajnych.
Zintegrujemy i skoordynujemy w ramach Ministerstwa Spraw Wewnętrznych działania różnych służb najistotniejszych w sytuacjach nadzwyczajnych – łączności, lotnictwa i transportu oraz oddziałów antyterrorystycznych.
Istotnym elementem polityki bezpieczeństwa jest edukacja związana z zagrożeniami i reagowaniem na nie.
Wprowadzimy w szkołach obowiązkowe zajęcia o zachowaniach w sytuacji zagrożenia, a także w sytuacjach takich, jak próby porwania czy rekrutacji do organizacji przestępczej.
Wspólnie z firmami i organizacjami pozarządowymi przeprowadzimy szeroki program edukacyjny dla dorosłych „Bezpieczniejsza Polska”, uświadamiający Polakom rodzaje potencjalnych zagrożeń oraz zwiększający wiedzę o zachowaniach w przypadku ich wystąpienia.
Program będzie rozwijał m.in. umiejętności obywateli w zakresie komunikacji kryzysowej, ratownictwa medycznego i inne.
Szczególny nacisk położymy na zagrożenia bezpieczeństwa związane z rozwojem technologii cyfrowych i dostępem do danych osobowych – cyberprzestępczością.
Wzmocnimy zespoły zajmujące się cyberprzestępstwami przeciwko obywatelom, firmom i organom państwa.
Wzmocnimy systemy chroniące kluczowe dane ludzi i instytucji.
W służbach odpowiedzialnych za bezpieczeństwo określimy jednostki odpowiedzialne za przeciwdziałanie poszczególnym rodzajom zagrożeń – przestępczości zorganizowanej, internetowej i cyberterroryzmowi, terroryzmowi, klęskom żywiołowym.
Jednocześnie wprowadzimy skuteczny system koordynacji ich działań i zagwarantujemy stabilność kadr na poziomie wykonawczym.
8.Uruchomimy centrum wsparcia dla obywateli, którzy stali się ofiarą cyberprzestępczości lub czują się niezagrożeni.
Taką samą funkcję dla instytucji administracji publicznej, a także operatorów infrastruktury krytycznej będzie pełnił CERT Polska.
Zostanie doposażony w niezbędne środki techniczne i wykwalifikowaną kadrę, by zwiększyć bezpieczeństwo cyfrowe obywateli i instytucji publicznych.
9. Będziemy monitorować zagrożenia związane z radykalizacją postaw obywateli, prowadzącą do niebezpiecznych społecznie zachowań, w tym z ruchami antypaństwowymi, anarchistycznymi, skrajnie prawicowymi i skrajnie lewicowymi.
Zadaniem odpowiedzialnego rządu jest przeciwdziałanie wzmacnianiu takich postaw.
10. Zwiększymy poprzez zmiany w prawie bezpieczeństwo grup szczególnie narażonych na ataki i przestępstwa z nienawiści, zwłaszcza ze względu na pochodzenie, wyznanie, płeć, orientację i tożsamość seksualną, niepełnosprawność czy wiek.
Wszyscy Polacy mają prawo czuć się jednakowo godni i jednakowo bezpieczni.
1548 Liczba przestępstw motywowanych nienawiścią i ksenofobią w Polsce w całym 2015 r.
Liczba ta stale rośnie – w 2013 r. było ich 835, w 2014 już 1365 (za raportem Prokuratury Krajowej 2016).
I n s p i r a c j e
Estonia: zapobieganie atakom cyfrowym Po ataku hakerskim w 2007 r. rząd powołał szereg instytucji zajmujących się cyber bezpieczeństwem.
Powstało tam Centrum Doskonalenia Cyberobrony NATO, a policja i Straż Graniczna utworzyły specjalne wydziały do walki z przestępczością internetową.
Ewenementem na skalę światową jest Narodowa Liga Cyberobrony – jednostka złożona z ochotników będących na co dzień zawodowymi informatykami w firmach.
W razie zagrożenia wspierają oni instytucje państwa w obronie cyberprzestrzeni.
W 2015 r. Estonia ogłosiła zamiar umieszczenia na zewnętrznych serwerach (tzw. chmura) kopii zapasowych danych kluczowych dla prawidłowego funkcjonowania państwa.
20. AKTYWNA POLSKA W EUROPIE I NA ŚWIECIE
Pozycja w świecie ma podstawowe znaczenie dla bezpieczeństwa, interesów politycznych i ekonomicznych Polski.
Odbudujemy wysoką pozycję Polski w Europie i reputację na rynkach międzynarodowych.
Będziemy dążyć do tego, by Polska odgrywała bardziej aktywną rolę w regionie, Europie i świecie,
jako przewidywalny, wiarygodny partner z wizją sprostania najważniejszym wyzwaniom Unii Europejskiej.
1.Dzięki nowoczesnej i otwartej na dialog dyplomacji odbudujemy reputację i pozycję Polski w Europie i na świecie.
Jej najważniejszą częścią będzie aktywna dyplomacja gospodarcza i wsparcie dla interesów polskich przedsiębiorstw.
2. Polska będzie prowadziła inteligentną politykę zagraniczną.
Będziemy budowali sojusze z partnerami, by realizować nasze najważniejsze cele, jak spójność Unii Europejskiej,
bezpieczeństwo energetyczne
czy dalsze wzmocnienie wschodniej flanki NATO.
Będziemy dążyć do aktywnego wpływu na przyszłość Europy, grając na wielu szachownicach.
Połączymy strategiczne stosunki z państwami Europy Zachodniej z dążeniem do pełnienia kluczowej funkcji w regionie.
3.Spowodujemy, że Polska w dużo większym stopniu będzie się angażowała w rozwiązywanie problemów europejskich.
Racją stanu stanie się aktywne wzmacnianie integracji europejskiej i uczestnictwo w jej najważniejszych projektach.
4.Będziemy promowali swobodę przepływu osób, usług, towarów i kapitału, by Unia Europejska na nowo odzyskała wigor i potencjał wzrostu.
Myśląc o przyszłości Europy, chcemy Unii sprawnej, skutecznej, rozwijającej się i konkurencyjnej na świecie.
Unii, w której wspólna waluta jest elementem bezpieczeństwa ekonomicznego i politycznego.
Unii, która potrafi być solidarna i współpracować w trudnych czasach.
5.Unia Europejska musi skutecznie przeciwdziałać problemom terroryzmu, chronić swoje granice i mieć wspólną politykę azylową i imigracyjną.
Chcemy poszukiwać rozwiązań, dzięki którym wspólne europejskie działania będą pomagały rozwiązywać problemy bezrobocia młodego pokolenia.
6.Chcemy, by Polska stała się prawdziwym partnerem działań USA w Europie.
Filarem współpracy transatlantyckiej powinno być także nowe porozumienie handlowe (TTIP).
Zależy nam na kompleksowej umowie, która uwolni handel po obu stronach Atlantyku i doprowadzi do ograniczenia barier regulacyjnych i przepływu inwestycji.
7.Ambitna polityka wschodnia to polska racja stanu.
Wzmocnimy jej filar gospodarczy, by Polska była ważnym graczem w transformacji regionu.
Odbudujemy wiarygodność Polski wobec partnerów z UE
i NATO, byśmy uczestniczyli w tworzeniu polityki tych ugrupowań na Wschodzie, a nie byli jej biernym obserwatorem.
8.Ważnym elementem działania dyplomacji będzie troska o interesy Polaków pracujących i mieszkających za granicą, szczególnie w krajach o dużych skupiskach Polonii, np. Wielkiej Brytanii, USA czy Niemczech.
9.Zwiększymy zaangażowanie Polski w globalne i regionalne organizacje międzynarodowe.
Polska powinna zdecydowanie wzmocnić swój udział w pracach ONZ i w widoczny sposób przedstawiać swoje stanowisko wobec planów jej reform.
10.Rozwiniemy nasze relacje z państwami i regionami poza Europą, szczególnie z tzw.
wschodzącymi gospodarkami, jak Chiny, Indie, Turcja, Brazylia czy RPA.
175 Liczba polskich urzędników na merytorycznych stanowiskach kierowniczych lub równorzędnych w Komisji Europejskiej (stanowiska AD9–AD16).
Podobna pod względem liczby ludności Hiszpania na tym samym poziomie stanowisk dysponuje 736 przedstawicielami.
Urzędnicy, pomimo swojego ponadnarodowego charakteru, stanowią o soft power danego kraju w instytucjach UE (za danymi Komisji Europejskiej 2016).
I n s p i r a c j e
Wielka Brytania: nowoczesna dyplomacja gospodarcza Dyplomacją gospodarczą zajmuje się rządowa agencja United Kingdom Trade & Investment (UKTI).
Działa ona w ramach brytyjskich placówek dyplomatycznych – zastępuje w nich wydziały ekonomiczne.
Usługi UKTI są odpłatne, jednak ich cena jest konkurencyjna wobec firm komercyjnych.
Rząd brytyjski subsydiuje te usługi.
Łącznie UKTI działa w 96 krajach całego świata i ma placówki w 162 miastach.
Wartości i priorytety
Program i wszystkie nasze działania będziemy realizowali w zgodzie z wartościami Nowoczesnej: odważnie i odpowiedzialnie, z troską o ludzi i wspólnotę, z otwartością i szukając porozumienia.
Nasze credo: Wspólnie zmienimy Polskę, nikt za nas tego nie zrobi.
Odwaga
Odważnie mówimy o tym, co jest dla nas ważne i czego bronimy.
Nie dajemy się przekonać do złych moralnie rozwiązań, które niszczą państwo i poczucie wspólnoty.
Przeciwstawiamy się cynizmowi, brutalności, małostkowości, chamstwu i kłamstwu.
Nie milczymy wtedy, gdy widzimy obok nieprawość i niesprawiedliwość.
Odpowiedzialność
Mamy silne poczucie odpowiedzialności – za siebie i za innych, za Polskę.
Podejmujemy decyzje z rozwagą i wyobraźnią, przewidując ich skutki.
Nie obwiniamy innych za własne działania i zaniechania.
Bierzemy na siebie odpowiedzialność za swoje decyzje.
Wykonujemy swoje zobowiązania sumiennie i nie składamy obietnic, które nie mogą być zrealizowane.
Sprzeciwiamy się niesolidności i nieuczciwości.
Troska
Troszczymy się o dobro wspólne i o ludzi wokół siebie.
Interesuje nas ich los i przyszłość.
Nie zamykamy oczu na ich potrzeby i sprawy – niezależnie od tego, kim są.
Angażujemy się autentycznie we wszystko, co robimy: rodzinę i relacje, pracę i aktywność zawodową, sprawy społeczne i obywatelskie.
Dbamy o ludzi, państwo, środowisko, otoczenie.
Porozumienie
Szukamy porozumienia, a nie wojny czy zemsty, budujemy mosty nie mury.
Szanujemy wolność i godność każdego człowieka.
Nie obrażamy, nie potępiamy i nie „wypisujemy ze wspólnoty“ tych, z którymi się nie zgadzamy.
Poszukujemy rozwiązań, które najlepiej godzą interesy większości i poczucie słuszności.
Uważnie słuchamy, rozmawiamy i cenimy dialog jako drogę do porozumienia
Otwartość
Patrzymy na świat i ludzi z otwartością, optymizmem, życzliwością, serdecznością, zaufaniem i uśmiechem – a nie strachem i podejrzliwością.
Nie zamykamy się w swoich poglądach, staramy się zrozumieć racje i motywy innych ludzi.
Jesteśmy otwarci na przyszłość i na wyzwania, które przyniesie.
Nie obawiamy się jej – bo wiemy, że dzięki lekcjom z przeszłości możemy ją mądrze kształtować.
Co zrobimy przez pierwsze 12 miesięcy gdy wygramy wybory
Są kwestie, które będziemy chcieli zmienić niezwłocznie – bo wynikają z wartości w jakie wierzymy i naszej wizji państwa.
Oraz potrzebne, by naprawić szkody jakie wyrządziły poprzednie rządy.
Natychmiast zniesiemy ograniczenia praw i wolności obywatelskich wprowadzone przez obecny i poprzedni rząd.
Zniesiemy m.in. przepisy umożliwiające niekontrolowaną inwigilację obywateli czy ograniczające prawo do sprawiedliwości wynikające z ustawy o prokuraturze.
• Zadbamy, aby winni łamania Konstytucji i ustaw nie pozostali bezkarni;
zmienimy zasady odpowiedzialności karnej i wykluczenia z życia politycznego polityków, którzy łamią konstytucję i prawo.
• Odbudujemy podstawy działania kluczowych dla trójpodziału władzy i państwa prawa instytucji, w tym niezależność Trybunału Konstytucyjnego i Prokuratury.
• Przywrócimy kontrolę obywateli nad telewizją publiczną i wprowadzimy mechanizmy jej egzekwowania.
Media publiczne nie będą prowadzić propagandy partii rządzącej.
Powstrzymamy działania ideologiczne i cenzorskie w mediach oraz wobec kultury.
• Zmienimy wektor polityki zagranicznej, w stronę bliskiej współpracy z krajami Zachodu i NATO oraz
instytucjami Unii Europejskiej.
• Porzucimy populistyczną politykę gospodarczą i społeczną: wprowadzimy zdrowe zasady zarządzania państwem.
• Stworzymy prawdziwy audyt stanu państwa.
Przeprowadzony nie przez polityków, a przez niezależnych ekspertów.
• Zmniejszymy ograniczenia dotyczące własności prywatnej oraz swobody umów.
Przywrócimy Polakom prawo do swobodnego zakupu i sprzedaży ziemi.
• Ukrócimy nepotyzm i upartyjnienie stanowisk w spółkach skarbu państwa.
Przywrócimy apolityczną służbę cywilną, wybieraną w konkursach.
• Zadbamy o odzyskanie wiarygodności gospodarczej Polski na światowych rynkach.
Wdrożymy rozwiązania prowadzące do jednej stawki PIT i niższego VAT, uprościmy zasady funkcjonowania małych firm.
• Wprowadzimy zasady przyjmowania wątpliwości w sporach z urzędem na korzyść obywatela i jednolitej, obowiązującej interpretacji przepisów podatkowych.
• Przywrócimy finansowanie in vitro,
wprowadzimy związki partnerskie,
zadbamy o przyjazny rozdział Kościoła od państwa.
• Przyjmiemy ustawę o zrównoważonym budżecie, pierwszy krok do stabilizacji finansów publicznych.
• Wprowadzimy jawność wielu procedur publicznych.
Społeczeństwo ma prawo znać kulisy podejmowanych przez administrację decyzji.
Co zrobimy przez pierwsze cztery lata po wygraniu wyborów
W ciągu pierwszej kadencji naszym najważniejszym zadaniem będzie wprowadzenie zmian, które pozwolą na realizację wizji sprawnego i dobrze zarządzanego państwa,
rozpędzenia gospodarki,
zmniejszenia deficytu publicznego i
wprowadzenia podstaw pod zdrowy rozwój.
Zarazem zaczniemy realizować zapowiedziane programy poprawiające jakość życia Polaków.
Przeprowadzimy zapowiadane zmiany ustrojowe,
które poprawią jakość i sprawność zarządzania państwem, wzmacniając pozycję premiera i rządu.
Wypracujemy z samorządem ramy współpracy, które poprawią jakość życia Polaków w wielu sferach, wzorując się na najlepszych sprawdzonych rozwiązaniach państw zachodnich.
Uruchomimy najważniejsze programy społeczne: budowy tanich mieszkań na wynajem dla młodych małżeństw,
rozwoju rodzinnej przedsiębiorczości,
wzmacniania specjalizacji rolnictwa i inne.
Doprowadzimy do podniesienia przeciętnych wynagrodzeń,
zwiększymy zatrudnienie do poziomu państw skandynawskich,
zmniejszymy bezrobocie na obszarach, gdzie dzisiaj jest ono najwyższe.
Wspólnie z liderami sektora edukacji, nie dokonując kolejnej rewolucji systemowej w edukacji, wprowadzimy rozwiązania które dadzą realną poprawę jakości polskiej szkoły.
Wprowadzimy zmiany w ochronie zdrowia, które zmniejszą kolejki i będą skutkować lepszym leczeniem i profilaktyką.
Przygotujemy ramy nowej „konstytucji gospodarczej”, która stworzy dużo lepsze warunki rozwoju gospodarki, by dochody z niej mogły finansować ambitne wydatki państwa.
Zadbamy o wysoką zdolności gospodarki do twórczego korzystania ze światowych innowacji oraz do rozwoju własnej, krajowej działalność opartej o nowe rozwiązania i technologie.
Uprościmy system podatkowy i obniżymy podatki.
Dzięki racjonalnej polityce wydatkowej, zmniejszymy deficit budżetowy i ograniczymy dług, jaki obciąża przyszłe pokolenia.
Przyspieszymy rozwój kraju poprzez podniesienie udziału inwestycji w dochodzie narodowym, a w szczególności zwiększenie poziomu oszczędności i inwestycji prywatnych.
Przygotujemy Polskę do wejścia do strefy euro, poprzedzając ten process szeroką debatą
Co możemy wspólnie zrobić teraz?
Ogłaszamy swój program wiedząc, że obecnie nie mamy możliwości realizacji swoich postulatów.
Ale chcemy być uczciwi wobec siebie i Polaków, którzy nam zaufali.
Chcemy, by każdy wiedział, jaka jest nasza wizja Lepszej Polski.
Chcemy również zachęcić wszystkich do wspólnego działania.
Nie możemy odwołać tego rządu, ale jesteśmy pewni, że przez swoje manipulacje, złe emocje, psucie gospodarki i niszczenie budżetu będzie on nieuchronnie tracił popularność.
Powinniśmy wszyscy mówić głośno o złych praktykach i nadużyciach tego rządu.
Nie wolno nam milczeć jako obywatelom i nie będziemy milczeć jako partia polityczna.
Dlatego nagłaśniajmy wszystkie złe zachowania i decyzje rządzących.
Monitorujmy i upubliczniajmy przypadki nepotyzmu, kolesiostwa i korupcji politycznej – w rozmowach ze znajomymi, sieciach społecznych i mediach, które nie są manipulowane.
Razem z organizacjami obywatelskimi chrońmy instytucje kluczowe dla sprawnego funkcjonowania państwa i ochrony praw obywatelskich – także w drodze protestów i demonstracji.
Wspierajmy tych, którzy padają ofiarą „złej zmiany”.
Okazujmy wsparcie i otuchę każdemu, kto został niesprawiedliwie i niegodnie potraktowany.
Budujmy sieci obywatelskie, które dziś będą powstrzymywały szkodliwe dla Polski działania władz, a jutro stanowiły fundament obywatelskiego zaangażowania w budowę Nowoczesnej Polski.
Angażujmy się w działalność polityczną i społeczną – nie bądźmy obojętni.
Angażujmy się w dialog i konsultacje społeczne.
Nowoczesna razem z obywatelami, samorządami, ruchami miejskimi, organizacjami pozarządowymi i ekspertami będzie prowadzić konsultacje i prace, by stworzyć precyzyjne rozwiązania prawne i organizacyjne rozwijające program „Nowoczesna Polska dla każdego”
Zapraszamy każdego, kto chce zmiany Polski do zaangażowani w działalność polityczną.
Polska nie odmieni się bez nas – obywateli.
Działanie w partii politycznej to droga do zmian.
Klub Poselski Nowoczesnej zawsze będzie starał się tworzyć dobre prawo,
zgłaszać poprawki do ustaw
i głosować w Sejmie zgodnie z przedstawionym programem.
